
=Psalm 1
=Twee manieren van leven
#1
1Gelukkig is iemand die niet luistert naar slechte mensen,
die nee zegt tegen hun verkeerde plannen.
Als slechte mensen spotten met God,
doet hij niet mee.
2Maar hij is blij met de wet van de Heer.
Daar is hij dag en nacht mee bezig.
3Het gaat altijd goed met hem.
Hij lijkt op een boom aan het water.
De boom geeft vruchten,
ieder jaar opnieuw,
en zijn bladeren blijven altijd groen.
4Met slechte mensen gaat het heel anders.
Zij zullen verdwijnen,
zoals stof dat wegwaait in de wind.
5Als God rechtspreekt,
blijft er niets van hen over.
Ze horen niet bij het volk van God.
6De Heer beschermt mensen die leven zoals hij het wil.
Maar met slechte mensen loopt het verkeerd af.
=Psalm 2
=De Heer heeft een koning uitgekozen
#2
1-2Waarom komen alle volken in opstand?
Waarom verzetten hun koningen zich tegen de Heer
en tegen de koning die hij uitgekozen heeft?
Waarom maken die koningen samen slechte plannen?
Dat is allemaal zinloos!
3Ze roepen: 'Wij willen niet langer luisteren
naar de Heer en zijn koning.
Wij willen vrij zijn!'
4Maar de Heer in de hemel lacht om hen,
hij lacht de volken uit.
5Dan wordt hij woedend, en zij worden bang.
Hij zegt tegen hen:
6'Ik heb mijn koning uitgekozen.
Hij woont op de Sion, mijn heilige berg.'
=De koning is de zoon van God
7Dit heeft de Heer tegen de koning gezegd:
'Vanaf vandaag ben jij mijn zoon,
vanaf vandaag ben ik jouw vader.
En iedereen moet dat weten.
8Alles wat je aan mij vraagt,
zal ik je geven.
Jij zult alle volken overwinnen,
alle landen zullen van jou zijn.
9Je zult je vijanden vernietigen,
niets blijft er van ze over!'
10Koningen van alle volken,
wees dus verstandig.
Leiders van alle landen,
wees dus gehoorzaam.
11Dien de Heer, heb eerbied voor hem.
Juich voor hem en breng hem eer.
12En eer ook de koning, zijn zoon.
Anders wordt de Heer woedend.
Dan loopt het slecht met jullie af!
Gelukkig zijn mensen die hulp zoeken bij de Heer.
=Psalm 3
#3
1Een lied van David.
David maakte dit lied toen hij moest vluchten voor zijn zoon Absalom.2Heer, mijn vijanden vallen mij aan,
het zijn er ontelbaar veel.
3Ze zeggen tegen mij:
'God zal je niet redden!'
4Maar u beschermt mij, Heer.
U geeft mij kracht,
u laat me overwinnen.
5Heer, als ik naar u roep,
dan antwoordt u mij vanaf uw heilige berg.
6Elke avond ga ik rustig slapen,
en elke ochtend word ik weer wakker,
want u beschermt mij, Heer.
7Ik ben niet bang voor mijn vijanden,
ook al zijn het er ontelbaar veel,
ook al vallen ze mij aan.
8Kom, Heer.
Help me, mijn God!
Sla mijn vijanden neer,
vernietig ze helemaal.
9Heer, alleen u bent mijn redder.
U geeft geluk en vrede
aan mensen die u trouw zijn.
=Psalm 4
#4
1Een lied van David. Voor de zangleider. Bij dit lied wordt op een harp gespeeld.
=Luister naar mijn gebed
2Goede God,
als ik om hulp roep,
geef mij dan antwoord.
U beschermt mij altijd als ik het moeilijk heb.
Wees ook nu goed voor mij,
en luister naar mijn gebed!
=God is goed voor trouwe mensen
3Rijke en machtige mensen,
hoe lang nog lachen jullie mij uit?
Hoe lang nog blijven jullie mij bedriegen
en liegen jullie over mij?
4Dit moeten jullie weten:
de Heer is goed voor trouwe mensen,
hij luistert als ze om hulp roepen.
5Rijke en machtige mensen,
heb eerbied voor de Heer.
Doe geen kwaad meer,
denk na over je fouten,
wees rustig en zwijg.
6Breng offers volgens zijn regels,
en vertrouw op hem.
=Alleen de Heer geeft geluk en vrede
7Rijke en machtige mensen,
jullie zeggen:
'Voor ons geluk hebben we God niet nodig.'
Maar ik weet:
Alleen de Heer geeft geluk en vrede!
8Door hem ben ik gelukkig,
gelukkiger dan die mensen met al hun rijkdom.
9Heer, u laat mij veilig wonen.
Ik hoef niet bang te zijn,
ik kan rustig slapen.
=Psalm 5
#5
1Een lied van David. Voor de zangleider. Bij dit lied wordt op een fluit gespeeld.
=Luister naar mij, Heer
2Luister naar mij, Heer!
Hoor hoe ik klaag.
3Hoor hoe ik om hulp roep,
mijn koning, mijn God.
Hoor mijn gebed.
4Elke ochtend hoort u mijn stem, Heer.
Elke ochtend bid ik tot u,
en dan wacht ik op antwoord.
5God, u kunt niet tegen onrecht,
u wilt geen kwaad.
6Mensen die niet leven zoals u dat wilt,
mogen niet in uw tempel komen.
U haat mensen die kwaad doen,
7u vernietigt mensen die liegen.
Bedriegers en moordenaars moeten verdwijnen.
8Maar ik mag bij u komen,
want u bent goed voor mij.
Ik wil u vereren
en voor u knielen in uw heilige tempel.
=Help mij, en straf mijn vijanden
9Heer, help mij om te leven zoals u dat wilt.
Leid mij, en bescherm mij tegen mijn vijanden.
10Want zij spreken nooit de waarheid.
Ze willen alleen maar slechte dingen.
Ze spreken alleen maar kwaad
en ze vertellen alleen maar leugens.
11God, straf mijn vijanden,
laat al hun plannen mislukken.
Misdadigers zijn het, jaag ze weg!
Want ze verzetten zich tegen u.
12Maar geef vreugde aan mensen die hulp zoeken bij u.
Als u hen beschermt, zullen ze altijd juichen.
Iedereen die van u houdt, zal vrolijk zijn.
13Heer, u maakt goede mensen gelukkig.
U bent goed, u zult hen beschermen.
=Psalm 6
#6
1Een lied van David. Voor de zangleider. Bij dit lied wordt op een harp met acht snaren gespeeld.
=Help mij, Heer
2Heer, straf mij niet,
ook al bent u boos.
Doe me geen pijn,
ook al bent u woedend.
3Red mij, Heer,
want ik heb geen kracht meer.
Help mij, Heer,
want ik ben doodsbang.
4Ik ben bang dat ik sterf.
Hoe lang moet dit duren?
Hoe lang nog, Heer?
5Kom bij mij terug, Heer,
en red mijn leven.
Help me en laat me niet alleen.
6Want als ik dood ben,
kan ik u niet meer prijzen.
In het land van de dood
kan ik niet voor u zingen.
7Ik ben moe van verdriet.
Mijn bed is nat van tranen,
elke nacht weer.
8Mijn ogen zijn rood van het huilen,
want overal zie ik vijanden.
9Ga weg, vijanden, ga weg!
Jullie doen alleen maar kwaad.
De Heer hoort hoe ik huil.
=De Heer hoort mijn gebed
10De Heer hoort hoe ik om hulp roep,
hij luistert naar mijn gebed.
11Mijn vijanden worden doodsbang.
Ze vluchten weg, ze voelen zich vernederd.
Plotseling zijn ze verdwenen.
=Psalm 7
#7
1Een klaaglied van David.
David heeft dit lied voor de Heer gezongen. Het gaat over Kus, een man uit de stam Benjamin.2Heer, mijn God, bescherm mij,
help mij, red mij!
Want mijn vijanden jagen op mij.
3Ze willen me grijpen,
zoals een leeuw een dier grijpt om het te doden.
Ze willen me aan stukken scheuren,
en dan kan niemand me meer redden.
4Heer, mijn God, heb ik iets verkeerds gedaan?
Heb ik mensen kwaad gedaan?
5Ben ik slecht geweest voor een vriend?
Heb ik iets gestolen van een tegenstander?
6Dan mogen mijn vijanden op mij jagen.
Dan mogen zij me grijpen,
me vertrappen en me doden.
=Straf mijn vijanden, Heer
7Heer, laat zien dat u kwaad bent!
Straf mijn vijanden, want ze vallen me aan.
Help mij, laat zien dat u rechtvaardig bent!
8Heer, roep alle volken bij elkaar,
en spreek recht over hen vanuit de hemel.
9U bent de rechter van de hele wereld.
Wees nu ook mijn rechter, Heer,
en geef een eerlijk oordeel over mij.
Ik heb geen schuld,
ik heb geen kwaad gedaan.
10Maak een eind aan het kwaad van slechte mensen,
maar help eerlijke en goede mensen.
Want u kent de mensen,
u weet wat ze denken.
U bent toch een rechtvaardige God?
=God is een eerlijke rechter
11God helpt alle goede mensen,
hij zal ook mij beschermen.
12God is een eerlijke rechter.
Mensen die kwaad doen, straft hij,
elke dag weer.
13Als slechte mensen hun leven niet veranderen,
dan maakt God zijn zwaard scherp,
en dan richt hij zijn pijlen op hen.
14Zijn wapens zijn dodelijk,
pijlen van vuur schiet hij op hen af.
15Slechte mensen dragen het kwaad in hun hart.
Ze lopen rond met slechte plannen,
ze liegen en bedriegen alleen maar.
16Ze graven een diepe kuil voor een ander,
maar ze vallen er zelf in.
17Ze krijgen hun eigen ellende over zich heen,
hun eigen kwaad komt weer bij hen terug.
=Ik wil de Heer danken
18Ik wil de Heer danken,
want hij is rechtvaardig.
Ik wil zingen voor de Heer,
hij is de allerhoogste God.
=Psalm 8
#8
1Een lied van David. Voor de zangleider. Op de wijs van het lied 'De vrouw uit de stad Gat'.
=De Heer is machtig
2Heer, onze Heer,
groot is uw macht,
overal op aarde!
In de hemel klinkt een lied over uw macht.
3Zelfs kleine kinderen zingen over u.
Uw macht is zo groot
dat u al uw vijanden verslaat.
4Ik kijk naar de hemel
die u hebt gemaakt.
Ik kijk naar de maan en de sterren
die u daar een plaats hebt gegeven.
5En ik denk:
Een mens is niet belangrijk,
en toch denkt u aan hem.
Een mens is maar klein,
en toch vergeet u hem niet.
6U hebt de mensen veel macht gegeven,
ze zijn bijna zo machtig als goden!
7Ze mogen heersen over alles op aarde.
U hebt hun alles gegeven:
8De schapen en de koeien,
alle dieren op het land.
9Ook de vogels in de lucht
en de vissen in de zee,
alle dieren in het water.
10Heer, onze Heer,
groot is uw macht,
overal op aarde!
=Psalm 9
#9
1Een lied van David. Voor de zangleider. Op de wijs van het lied 'De dood van de zoon'.
=Ik dank de Heer
2Heer, met heel mijn hart wil ik u danken,
al uw wonderen wil ik bekendmaken.
3Vrolijk wil ik over u zingen,
ik wil voor u juichen, allerhoogste God!
=De Heer is koning voor altijd
4-5U bent een eerlijke rechter,
u hebt beslist dat ik onschuldig ben.
Mijn vijanden vluchten als ze u zien,
ze vallen en ze sterven.
6U hebt mijn vijanden gestraft,
slechte mensen hebt u gedood.
Niemand weet meer wie ze zijn.
7Mijn vijanden zijn verslagen,
hun steden zijn verwoest.
Ze worden voor altijd vergeten.
8De Heer is koning voor altijd,
voor eeuwig zit hij op zijn troon.
Daar spreekt hij recht.
9Hij is een goede rechter,
hij spreekt eerlijk recht over iedereen.
10De Heer helpt mensen die onderdrukt worden,
hij beschermt hen in moeilijke tijden.
11Mensen die hem kennen, mogen op hem vertrouwen.
Mensen die hem zoeken, laat hij niet alleen.
12Zing voor de Heer die op de berg Sion woont!
Vertel aan iedereen wat hij heeft gedaan.
13God vergeet mensen die vermoord zijn, niet:
hij straft de moordenaars.
Hij beschermt mensen die zich niet kunnen verdedigen.
=De Heer redt mij van de dood
14Heb medelijden, Heer.
Zie mijn ellende,
want al mijn vijanden haten mij.
Laat me toch niet sterven!
15Dan zal ik vertellen over uw machtige daden,
dan zal ik juichen in de stad Sion,
want u hebt mij gered.
=De Heer straft slechte mensen
16Slechte mensen worden gestraft:
ze graven een kuil voor een ander,
maar ze vallen er zelf in.
17De pijn die ze anderen willen aandoen,
voelen ze zelf.
Zo laat de Heer zijn macht zien.
Hij is een goede rechter.
18Slechte mensen verdwijnen,
ze gaan naar het land van de dood.
Want ze zijn God vergeten.
19Maar God vergeet zwakke en arme mensen niet,
voor hen is er hoop.
20Heer, spreek recht over mensen.
Laat ze weten dat u machtiger bent dan zij.
21Heer, laat ze beven van angst.
Laat ze weten dat ze maar mensen zijn.
=Psalm 10
=Waar bent u, Heer?
#10
1Waarom bent u zo ver weg, Heer?
Waarom verbergt u zich in moeilijke tijden?
2Mensen die u niet trouw zijn,
onderdrukken mensen zonder macht.
Heer, laat slechte mensen zelf de pijn voelen
die ze anderen aandoen!
=Niemand is veilig voor slechte mensen
3Slechte mensen vinden zichzelf geweldig.
Ze zijn trots op hun rijkdom,
maar ze zijn rijk geworden door te stelen.
Intussen vervloeken ze de Heer,
ze zeggen: 'Ik heb God niet nodig.'
4Slechte mensen vinden zichzelf geweldig.
Ze denken: Er is geen God,
dus hij kan me ook niet straffen.
5Alles wat ze doen, gaat goed.
Gods oordeel vinden ze niet belangrijk,
en ze lachen om kritiek van andere mensen.
6Ze denken: Ik ben sterk,
er zal met mij niets ergs gebeuren, nooit.
7Ze liegen en bedriegen,
ze zijn oneerlijk en gemeen.
8Ze verbergen zich op stille plaatsen.
Daar kijken ze om zich heen
of ze onschuldige mensen kunnen doden.
De hele dag kijken ze rond
of ze iemand kunnen doodslaan.
9Ze lijken op leeuwen, verstopt in de struiken,
klaar om andere dieren te vangen.
Zo vangen slechte mensen anderen,
zo vangen ze mensen zonder macht.
10Ze duwen hen op de grond
en ze trappen hen dood.
11Slechte mensen denken:
God let niet op.
Hij kijkt niet, hij ziet niets.
=De Heer helpt altijd
12Kom, Heer, en help!
Vergeet zwakke en arme mensen niet.
13Hoe kan het toch
dat slechte mensen geen eerbied voor u hebben?
Hoe kan het toch dat ze zeggen:
'God straft ons niet'?
14Maar u bent niet blind, God.
U ziet alle ellende en al het verdriet,
en u wilt altijd helpen.
U bent een steun voor mensen zonder macht,
u beschermt mensen voor wie niemand zorgt.
15Stop de macht van slechte mensen.
Straf hen, totdat er geen kwaad meer is.
16Want u bent koning voor eeuwig en altijd.
Mensen die u niet willen dienen,
jaagt u weg uit uw land.
17Heer, u hoort wat arme mensen vragen.
U hoort ze, u geeft ze kracht.
18U beschermt mensen die onderdrukt worden,
u helpt mensen voor wie niemand zorgt.
Niemand kan hen uit uw land wegjagen.
=Psalm 11
#11
1Een lied van David. Voor de zangleider.
Bij de Heer ben ik veilig.
Mensen zeggen tegen mij:
'Vlucht naar de bergen,
vlucht zo snel als je kunt!
=De Heer is een eerlijke rechter
2Want slechte mensen richten hun pijlen op jou,
ze vallen 's nachts eerlijke mensen aan.
3Het recht verandert in onrecht,
en goede mensen kunnen er niets tegen doen.'
Maar ik weet dat ik veilig ben bij de Heer.
4De Heer woont in zijn heilige paleis.
Vanuit de hemel ziet hij de mensen,
hij weet wat ze denken.
5De Heer kijkt of mensen goed of slecht zijn.
Hij haat mensen die geweld gebruiken.
6Hij straft hen,
hij vernietigt hen met vuur.
Want hij is woedend.
7De Heer is een eerlijke rechter,
hij houdt van mensen die goed doen.
Zij mogen bij hem komen.
=Psalm 12
#12
1Een lied van David. Voor de zangleider. Bij dit lied wordt op een harp met acht snaren gespeeld.
=Niemand is trouw aan de Heer
2Help toch, Heer!
Want niemand is nog trouw aan u.
Niemand is nog te vertrouwen,
3de mensen liegen tegen elkaar,
niemand spreekt de waarheid.
4Heer, laat die leugenaars zwijgen,
laat die opscheppers hun mond houden!
5Ze zeggen: 'Met een grote mond lukt alles!
Kijk maar, niemand is zo sterk als wij.'
=De Heer bevrijdt mensen in nood
6De Heer zegt:
'Arme mensen worden onderdrukt,
maar ik kom ze helpen.
Ze zijn machteloos,
maar ik hoor hoe ze klagen.
Ik zal hen uit hun ellende bevrijden!'
7De Heer doet wat hij belooft.
Op hem kun je vertrouwen,
dat is zeker!
8Heer, help mensen die onderdrukt worden,
bescherm hen tegen leugenaars.
9Overal zijn verraders,
en slechte mensen doen steeds meer kwaad.
=Psalm 13
#13
1Een lied van David. Voor de zangleider.
=Vergeet mij niet, Heer
2Heer, vergeet u mij voor altijd?
Hoe lang nog blijft u zich verbergen?
3Hoe lang nog blijft mijn hart vol zorgen?
Hoe lang blijf ik dag en nacht verdrietig?
Hoe lang blijven mijn vijanden sterker dan ik?
4Heer, mijn God, zie mij en geef antwoord!
Laat het weer licht worden om mij heen,
laat mij niet sterven in het donker.
5Want dan zullen mijn vijanden zeggen:
'Hij heeft de strijd verloren!'
En ze zullen juichen over mijn dood.
=Heer, ik vertrouw op u
6Heer, ik vertrouw op uw liefde.
Ik zal juichen omdat u mij redt.
Ik zal voor u zingen,
want u bent goed voor mij.
=Psalm 14
#14
1Een lied van David. Voor de zangleider.
Mensen zonder verstand denken:
Er is geen God.
Die mensen doen verschrikkelijke dingen,
ze zijn alleen maar slecht.
Er is niemand die goed doet.
=God kijkt of er wijze mensen zijn
2De Heer ziet alle mensen op aarde.
Vanuit de hemel kijkt hij
of er nog één mens wijs is,
één mens die zich houdt aan zijn wet.
3Maar ze zijn allemaal slecht,
slecht, oneerlijk en gemeen.
Er is niet één mens goed, niet één.
4Ze weten niet wat ze doen.
Ze onderdrukken het volk van de Heer
om er zelf beter van te worden.
En ze bidden niet tot hem.
=God zal goede mensen helpen
5-6Maar nog even,
en ze worden bang, heel bang.
Nu nog lachen ze goede mensen uit.
Maar God zal goede mensen helpen,
bij de Heer zijn ze veilig.
7Laat er uit Sion redding komen voor Israël!
Als de Heer zijn volk helpt,
zal iedereen blij zijn.
Heel Israël zal juichen.
=Psalm 15
#15
1Een lied van David.
Heer, wie mag er altijd in uw huis komen?
Wie mag er bij u wonen op uw heilige berg?
=Goede mensen mogen bij de Heer komen
2Mensen die eerlijk leven,
mensen die doen wat goed is
en zeggen wat waar is.
3Ze spreken geen kwaad over anderen.
Ze behandelen iedereen goed,
en ze beledigen niemand.
4Ze gaan niet om met slechte mensen,
maar ze houden van mensen die trouw zijn aan de Heer.
Ze doen wat ze beloofd hebben,
zelfs als dat in hun eigen nadeel is.
5Als ze iemand geld lenen,
vragen ze geen rente.
En ze nemen geen geld aan
om te liegen over iemand die onschuldig is.
Met mensen die zo leven,
zal het altijd goed gaan.
=Psalm 16
#16
1Een stil gebed van David.
Bescherm mij, God,
bij u ben ik veilig.
=Alleen bij de Heer ben ik gelukkig
2Ik zeg tegen u:
U bent mijn Heer,
ik vind mijn geluk alleen bij u.
3-4Vroeger vereerde ik andere goden.
Maar ik zal niet meer offeren in hun tempels,
ik zal niet meer tot hen bidden.
Want mensen die andere goden dienen,
krijgen veel ellende en verdriet.
5Heer, u geeft me alles wat ik nodig heb.
Mijn leven is in uw handen.
6Alles wat ik van u ontvang, is goed.
Ik ben gelukkig met wat u mij geeft.
=De Heer leert mij hoe ik moet leven
7Heer, ik dank u, want u geeft mij raad.
Steeds denk ik aan uw lessen,
zelfs in de nacht.
8Steeds denk ik aan u, Heer.
U bent altijd bij me,
er kan met mij niets ergs gebeuren.
9Daarom ben ik blij.
Ik juich en zing, want bij u ben ik veilig.
10U verlaat mij niet, ik zal niet sterven.
U houdt mij weg van de dood,
omdat ik trouw ben aan u.
11U leert mij hoe ik moet leven.
Ik ben blij, omdat u bij me bent.
Dat maakt me gelukkig,
voor altijd.
=Psalm 17
#17
1Een gebed van David.
Luister naar mijn gebed, Heer.
Hoor hoe ik om hulp roep!
Luister, want ik vraag om recht.
Ik ben eerlijk tegen u.
=Luister naar mijn gebed, Heer
2Zie dat ik onschuldig ben,
geef een eerlijk oordeel over mij.
3Als u 's nachts in mijn hart kijkt,
dan vindt u daar geen kwaad.
Mijn gedachten zijn goed,
net als mijn woorden.
4Ik leef niet zoals andere mensen,
maar ik doe altijd wat u wilt.
Ik ben geen dief, ik ben geen moordenaar.
5Altijd heb ik naar u geluisterd,
nooit heb ik getwijfeld.
=Bescherm mij als uw liefste kind
6God, ik roep naar u om hulp,
want ik weet dat u mij antwoord geeft.
Luister naar mij, hoor wat ik zeg.
7U doet wonderen en u bent trouw.
Laat dat aan mij zien!
U redt mensen die hulp zoeken bij u,
u redt ze van hun tegenstanders.
Zo machtig bent u.
8Bescherm mij als uw liefste kind.
Blijf dicht bij mij, zodat ik veilig ben.
9Bescherm me tegen mijn vijanden.
Ze vallen me aan, ze willen me doden!
10Mijn vijanden hebben geen medelijden,
en ze vinden zichzelf geweldig.
11Ze komen op me af,
ze zijn overal om me heen,
en ze hopen dat ik val.
12Het zijn net leeuwen die op jacht zijn,
ze staan klaar om mij te grijpen.
=Bevrijd mij van mijn vijanden
13-14Kom, Heer, val mijn vijanden aan!
Heer, versla mijn vijanden en bevrijd mij.
Bevrijd me van die slechte mensen,
die alleen maar leven voor kort geluk.
Ze denken alleen aan zichzelf.
Straf hen zo streng als u kunt,
straf ook hun kinderen en kleinkinderen.
Geef hun alle straffen die u hebt.
15Ik ben onschuldig.
Maak mij gelukkig en kom bij me,
elke ochtend weer.
=Psalm 18
#18
1Een lied van David, de dienaar van de Heer. Voor de zangleider.
David zong dit lied om de Heer te danken. Want de Heer had hem gered van Saul en van zijn andere vijanden.2Ik heb u lief, Heer.
U geeft mij kracht.
3U beschermt me, bij u ben ik veilig.
God, bij u kan ik me verbergen.
U helpt mij en u bevrijdt mij.
U redt me van mijn vijanden.
4Breng eer aan de Heer!
Want ik riep naar hem om hulp,
en hij heeft mij gered van mijn vijanden.
5Ik was al bijna dood.
Het land van de dood zag ik al,
en ik was heel bang.
6De dood was heel dichtbij,
hij had me al bijna te pakken.
7Toen schreeuwde ik om hulp naar mijn God,
vol angst riep ik naar de Heer.
En hij hoorde mij roepen,
vanuit de hemel hoorde hij mijn stem.
=De Heer was woedend
8Toen schudde en beefde de aarde.
De bergen schudden heen en weer,
want de Heer was woedend.
9Er kwam rook uit zijn neus,
en vuur uit zijn mond.
De Heer spuugde vlammen van vuur uit.
10Hij opende de hemel
en hij kwam naar de aarde.
Op donkere wolken kwam hij naar beneden.
11Hij kwam omlaag op zijn hemelse wagen,
de wind blies hem vooruit.
12Hij verborg zich in de duisternis.
Het was donker om hem heen,
donker van wolken en regen.
13Vuur ging voor hem uit,
wolken van hagel en vuur.
14Uit de hemel klonk de donder van de Heer,
de Allerhoogste liet zijn stem horen.
Hagel en vuur kwamen neer op de aarde.
15De Heer stuurde bliksem
om zijn vijanden te verjagen.
Met pijlen van vuur maakte hij hen bang.
16De Heer was boos,
hij was woedend!
Hij liet de aarde beven.
De bodem van de zee werd zichtbaar,
zelfs de zuilen onder de aarde waren te zien.
=De Heer heeft mij gered
17Zo kwam de Heer uit de hemel om mij te redden.
Hij redde mij van de dood.
18Hij bevrijdde mij van mijn vijanden,
van de machtige mensen die me haatten,
die sterker waren dan ik.
19Zij vielen mij aan toen ik geen kracht meer had.
Maar de Heer hielp mij,
20hij bevrijdde mij uit gevaar.
Hij redde mij, omdat hij me liefhad.
21De Heer was goed voor mij,
omdat ik hem trouw was.
Hij heeft me geholpen,
omdat ik onschuldig was.
22Want ik leefde zoals de Heer het wilde,
ik was altijd trouw aan mijn God.
23Ik hield me aan zijn wetten,
ik luisterde altijd naar zijn regels.
24Ik leefde precies zoals hij het wilde,
nooit deed ik slechte dingen.
25De Heer heeft mij geholpen,
omdat ik hem trouw was.
Hij zag dat ik onschuldig was.
=De Heer helpt mij
26Heer, voor trouwe mensen bent u trouw,
voor goede mensen bent u goed,
27voor eerlijke mensen bent u eerlijk.
Maar voor slechte mensen bent u een vijand.
28U bevrijdt mensen die onderdrukt worden.
Maar mensen die zichzelf geweldig vinden,
die maakt u onbelangrijk.
29Heer, mijn God, u brengt licht in mijn leven.
U helpt me als ik het moeilijk heb.
30En als u mij helpt, kan ik alles.
Dan kan ik een leger aanvallen,
dan kan ik een stad veroveren.
=De Heer geeft mij kracht
31Alles wat de Heer doet, is goed.
Alles wat God zegt, is volmaakt.
Hij beschermt mensen die hem om hulp vragen.
32Er is geen andere God dan de Heer.
Alleen bij hem ben ik veilig,
33want hij geeft mij kracht.
Hij helpt me om goed te leven.
34Hij maakt mij zo snel als een hert,
en hij zorgt ervoor dat ik niet val.
35Hij leert me om te vechten,
en om te schieten met pijl en boog.
=Ik heb mijn vijanden verslagen
36Heer, u hebt mij beschermd en gered.
U steunde mij met uw sterke handen.
U was bij me, en dat gaf me kracht.
37U maakte voor mij de weg vrij,
zo kon ik verdergaan.
38Ik kon mijn vijanden achtervolgen,
en ik kon ze inhalen.
Ik ging pas terug naar huis
toen ik ze vernietigd had.
39Ik sloeg ze allemaal neer.
Ze stonden niet meer op,
ze lagen dood bij mijn voeten.
40U gaf mij kracht voor de strijd.
Zo kon ik mijn vijanden verslaan.
41Ze probeerden te vluchten,
maar ik doodde ze allemaal.
42Ze schreeuwden om hulp,
maar er kwam niemand.
Ze riepen naar u, Heer,
maar u antwoordde niet.
43Ik vertrapte hen,
zoals je vuil op straat vertrapt.
Ze leken op stof dat wegwaait in de wind,
niets bleef er van ze over.
=Alle volken gehoorzamen mij
44Toen iedereen zich tegen mij verzette,
was u het die mij redde, Heer.
U maakte mij koning van veel landen.
Zelfs volken die ik niet kende, dienden mij.
45Vreemdelingen luisterden naar mij.
Ze gehoorzaamden mij meteen,
46want ze waren bang,
ze beefden van angst.
Ze verlieten hun sterke steden om mij te dienen.
=Dank de Heer
47De Heer leeft!
Laat iedereen hem danken,
want hij heeft mij beschermd.
Laat iedereen hem eren,
want hij heeft mij gered.
48Door God heb ik volken overwonnen,
door God werd ik koning van veel landen.
49Hij bevrijdde me van mijn vijanden,
hij maakte me sterker dan mijn tegenstanders.
Hij heeft mij gered.
50Daarom wil ik de Heer danken.
Alle volken mogen dat weten!
Ik wil een lied zingen over de Heer.
51Want hij laat zijn koning overwinnen.
Hij is trouw aan de koning die hij uitgekozen heeft.
Hij is trouw aan David en zijn familie,
voor altijd.
=Psalm 19
#19
1Een lied van David. Voor de zangleider.
=De hemel laat de macht van God zien
2De hemel vertelt aan alle mensen
hoe machtig God is.
De hoge hemel laat aan iedereen zien
wat God gemaakt heeft:
de zon, de maan en de sterren.
3De hemel vertelt het elke dag,
de hemel zegt het iedere nacht,
in een heel eigen taal.
4Het is geen gewone taal,
geen taal met woorden.
Het is een taal zonder geluid.
5Toch gaat het bericht de hele aarde over,
het gaat de hele wereld rond.
God gaf de zon een plaats aan de hemel.
6Elke ochtend komt de zon stralend tevoorschijn.
Dan begint hij de weg die hij elke dag gaat.
7Aan het ene eind van de hemel komt de zon op,
aan het andere eind gaat hij onder.
Zo geeft hij warmte aan de hele aarde.
=De woorden van de Heer zijn goed
8De wet van de Heer is volmaakt,
zijn wet geeft mensen weer kracht.
De woorden van de Heer zijn betrouwbaar,
het zijn wijze lessen voor jonge mensen.
9De opdrachten van de Heer zijn goed,
ze geven mensen vreugde.
De regels van de Heer zijn duidelijk,
ze geven mensen nieuwe kracht.
10De woorden van de Heer zijn volmaakt,
en ze gelden voor altijd.
De wetten van de Heer zijn betrouwbaar,
ze zijn allemaal goed.
11Ze zijn meer waard dan het zuiverste goud,
ze zijn beter dan de zoetste honing.
=Bij de Heer ben ik veilig
12Heer, ik laat mij door uw wetten leiden,
en u beloont me daarvoor.
13Vergeef me wat ik verkeerd doe,
ook de fouten die ik onbedoeld maak.
14Bescherm mij tegen slechte gedachten.
Laat die geen macht over mij krijgen.
Dan zal ik zijn zoals u het wilt,
dan doe ik geen verkeerde dingen.
15Heer, luister naar de woorden van dit lied.
Het is mijn geschenk aan u.
Bij u ben ik veilig,
u bent mijn redder.
=Psalm 20
#20
1Een lied van David. Voor de zangleider.
=De Heer laat de koning overwinnen
2Koning, wij bidden dat de Heer u helpt,
dat de God van Jakob u zal beschermen,
dat hij u helpt als u in nood bent.
3Wij bidden dat de Heer u helpt vanuit zijn tempel,
dat hij u helpt vanaf de berg Sion.
4Wij bidden dat de Heer naar u luistert
als u hem offers brengt.
5Laat hij u alles geven waar u om vraagt,
en laat hij zorgen dat al uw plannen slagen.
6Koning, we zullen juichen omdat u overwint.
We zullen feestvieren,
en onze God danken voor zijn hulp.
Laat de Heer u alles geven wat u vraagt.
7Dit weten we zeker:
De Heer laat u overwinnen.
Hij heeft u uitgekozen,
u bent zijn koning.
Hij helpt u vanuit zijn heilige hemel.
De Heer zelf laat u overwinnen.
=Wij vertrouwen op de Heer
8Andere mensen vertrouwen op hun leger,
maar wij vertrouwen op de Heer, onze God.
9Andere mensen vallen en blijven liggen,
maar wij staan op, wij zijn sterk.
10Heer, laat de koning overwinnen.
Luister naar ons gebed!
=Psalm 21
#21
1Een lied van David. Voor de zangleider.
=De Heer helpt de koning
2Heer, de koning juicht
omdat u machtig bent.
De koning is blij
omdat u hem laat overwinnen.
3U gaf hem alles wat hij wilde.
Alles wat hij vroeg, kreeg hij van u.
4U hebt hem geluk en vrede gegeven,
u zette een gouden kroon op zijn hoofd.
5Hij vroeg om een lang leven,
en u gaf hem dat,
u gaf hem een lang en goed leven.
6Iedereen eert de koning,
want u liet hem overwinnen.
U hebt hem veel macht gegeven.
7U maakt hem voor altijd gelukkig.
U bent bij hem, en dat geeft hem vreugde.
8De koning vertrouwt op u.
De koning blijft machtig
omdat u trouw bent, allerhoogste God.
=De Heer vernietigt alle vijanden
9Heer, u zult alle vijanden verslaan.
U zult winnen van mensen die u haten.
10Als u komt, zullen zij vernietigd worden.
Dan blijft er niets van hen over.
U zult de vijanden vernietigen met vuur,
want u bent woedend.
Niets blijft er van hen over.
11Ook hun kinderen en kleinkinderen zult u doden,
niemand van hen zal in leven blijven.
12De vijanden maken slechte plannen
en ze verzetten zich tegen u.
Maar ze zullen niets bereiken.
13Want u zult hen wegjagen, Heer,
u schiet uw pijlen op hen af.
14Heer, laat zien hoe machtig u bent.
Dan zullen wij een lied over u zingen.
=Psalm 22
#22
1Een lied van David. Voor de zangleider. Op de wijs van het lied 'Een hert in de ochtend'.
=God, waarom laat u mij alleen?
2Mijn God, mijn God,
waarom hebt u mij alleen gelaten?
Hoe hard ik ook schreeuw,
u redt mij niet,
u blijft ver weg.
3Overdag roep ik: 'Mijn God!'
maar u antwoordt niet.
's Nachts roep ik: 'Mijn God!'
maar ik krijg geen rust.
4God, u bent heilig!
Uw troon staat in de tempel,
daar zingt uw volk voor u.
5Onze voorouders hebben op u vertrouwd.
Ze vertrouwden op u, en u bevrijdde hen.
6Ze riepen u om hulp, en u redde hen.
Ze vertrouwden op u, en u hebt hen geholpen.
7Ik ben minder waard dan een mens,
ik ben niet meer waard dan een worm.
Iedereen beledigt mij,
niemand heeft respect voor mij.
8Mensen die mij zien, lachen me uit.
Ze schudden spottend hun hoofd.
9Ze zeggen: 'Vertrouw op de Heer!
Bij hem ben je toch veilig?
Hij zal je wel redden,
hij is toch je vriend?'
10U haalde me uit de buik van mijn moeder,
u liet me drinken aan haar borst.
11Toen ik geboren werd,
vingen uw handen mij op.
Al voor mijn geboorte was u mijn God.
12Laat mij dan nu niet alleen!
Want ik ben in nood,
en er is niemand die mij helpt.
=Overal zijn vijanden
13Mijn vijanden zijn overal om mij heen.
Het lijken wel wilde stieren.
14Het lijken wel brullende leeuwen,
die me willen grijpen en doden!
15Ik voel me als water dat wegstroomt.
Mijn lichaam valt uit elkaar,
mijn hart klopt haast niet meer.
16Mijn kracht is weg,
ik kan niet meer spreken.
U laat me bijna sterven.
17Mijn vijanden zijn overal om me heen,
dreigend als blaffende honden.
Mijn handen en voeten zijn vastgebonden.
18Ik kan mijn botten tellen,
zo mager ben ik.
Mijn vijanden zien het met plezier.
19Ze verdelen mijn kleren,
ze loten erom.
=Red mij, Heer
20Heer, kom bij me en geef me kracht!
Wacht niet langer, help mij.
21-22Red mijn leven,
bescherm me tegen mijn vijanden.
Honden zijn het, leeuwen, wilde stieren!
Hoor mijn gebed en bevrijd mij.
23Dan zal ik u danken in de tempel.
Tegen iedereen zal ik zeggen:
24'Heb eerbied voor de Heer en zing voor hem!
Volk van Jakob, geef hem eer!
Volk van Israël, buig voor hem!
25Want hij ziet de ellende van arme mensen,
mensen in nood laat hij niet alleen.
Hij hoort hun gebed om hulp.'
26Ik zal in de tempel een lied voor u zingen.
Ik zal daar een offer brengen,
zoals ik beloofd heb.
27Ik geef daar een maaltijd,
en arme mensen mogen mijn gasten zijn.
Ze kunnen eten zo veel als ze willen.
Laten ze tot u bidden en u eren!
Dan gaat het altijd goed met hen.
=De Heer is koning
28De hele wereld moet de Heer vereren,
iedereen moet voor hem buigen,
29want hij is koning.
De Heer is koning van alle volken.
30Iedereen moet voor hem knielen:
mensen die het goed hebben,
en ook mensen die gaan sterven,
die het leven moeten verlaten.
31Ook hun nakomelingen zullen hem dienen
en over hem vertellen aan hun kinderen.
32Ze zullen altijd over zijn goedheid spreken,
want de Heer heeft wonderen gedaan.
=Psalm 23
#23
1Een lied van David.
De Heer zorgt voor mij,
zoals een herder voor zijn schapen zorgt.
Hij geeft me alles wat ik nodig heb.
=De Heer zorgt voor mij
2-3Hij leidt mij,
zoals een herder zijn schapen leidt
naar groen gras en fris water.
Bij de Heer ben ik veilig,
hij geeft mij nieuwe kracht,
zo goed is hij.
4Ik ben niet bang,
ook al is er gevaar,
ook al is het donker om mij heen.
Want u bent bij mij, Heer.
U beschermt me,
u geeft mij moed.
5U nodigt mij uit in uw tempel.
U zorgt goed voor mij.
U geeft me te eten en te drinken,
meer dan genoeg.
En al mijn vijanden kunnen dat zien.
6U geeft me geluk en liefde,
altijd en overal.
Ik zal bij u zijn in uw tempel,
mijn hele leven lang.
=Psalm 24
#24
1Een lied van David.
Van de Heer is de aarde en alles wat er leeft,
van hem is de wereld en ieder die er woont.
=De aarde is van de Heer
2Want de Heer heeft de aarde gemaakt,
hij heeft de aarde vastgezet in zee.
=Wie mag er in Gods tempel komen?
3Wie mag de berg van de Heer beklimmen?
Wie mag er in zijn tempel komen?
4Mensen die goed doen en eerlijk zijn,
mensen die niet liegen bij de rechter.
5De Heer zal hen gelukkig maken.
Hij zal hen beschermen en helpen.
6Want zij zijn het volk van Jakob,
het volk dat bij God wil zijn.
=Laat de Heer binnenkomen in de tempel
7Poorten van de tempel, ga open.
Ga wijd open, prachtige deuren!
De grote koning wil binnenkomen.
8Wie is dan die grote koning?
Het is de Heer, machtig en sterk.
Het is de Heer, sterk in de strijd.
9Poorten van de tempel, ga open.
Ga wijd open, prachtige deuren!
De grote koning wil binnenkomen.
10Wie is dan die grote koning?
Het is de machtige Heer.
Hij is die grote koning!
=Psalm 25
#25
1Een lied van David.
Heer, ik verlang naar u.
=Ik verlang naar de Heer
2Op u vertrouw ik, God.
Laat me niet alleen!
Zorg dat mijn vijanden me niet verslaan,
laat ze niet om me lachen.
3U helpt mensen die op u vertrouwen,
maar u straft mensen die u niet trouw zijn.
4Heer, laat mij zien hoe ik moet leven,
wijs mij de goede weg.
5Leer me om trouw te zijn aan u,
zeg me wat ik moet doen.
Want u bent mijn God,
u bent mijn redder.
Ik hoop op uw hulp,
elke dag weer.
6U bent altijd goed geweest voor uw volk.
Wees dan nu ook goed voor mij.
7Toen ik jong was,
heb ik veel verkeerd gedaan.
Heer, vergeet het!
Denk daar niet meer aan.
U bent toch goed en trouw?
=De Heer is goed
8De Heer is goed en eerlijk,
hij leert slechte mensen om goed te leven.
9Hij wijst ook de goede weg
aan mensen die op hem vertrouwen.
Hij zegt hun wat ze moeten doen.
10De Heer is altijd goed en trouw
voor mensen die hem gehoorzaam zijn.
11Ik weet hoe goed u bent, Heer.
Vergeef me mijn zonden,
hoe groot die ook zijn!
12De Heer wijst de goede weg
aan mensen die hem trouw zijn.
Hij zegt hun hoe ze moeten leven.
13Dan worden ze gelukkig,
en hun kinderen zullen in vrede leven.
14De Heer is dichtbij voor mensen die hem trouw zijn.
Hij geeft hun zijn wetten en regels.
=Ik zoek hulp bij de Heer
15Heer, ik denk steeds aan u,
want u redt mij van mijn vijanden.
16Kom bij me en laat me uw liefde zien,
want ik ben ongelukkig en alleen.
17Ik word steeds banger,
bevrijd me uit de ellende!
18Zie hoe moeilijk ik het heb,
en vergeef me al mijn zonden.
19Zie hoeveel vijanden ik heb,
zie hoe ze mij haten en bedreigen.
20Bescherm mij en red mij!
Bij u zoek ik hulp,
laat me niet alleen.
21Ik wil altijd goed en eerlijk leven,
en ik vertrouw op u.
22God, bevrijd Israël,
bevrijd uw volk uit alle gevaar.
=Psalm 26
#26
1Een lied van David.
Heer, geef een eerlijk oordeel over mij.
Ik heb geen kwaad gedaan,
ik leef zoals u het wilt.
Heer, ik vertrouw op u,
ik twijfel niet.
=Ik ben onschuldig, Heer
2Kijk goed naar mij, Heer,
kijk of ik de waarheid spreek.
Zie wat ik voel en denk.
3Steeds denk ik aan uw liefde,
altijd ben ik u trouw.
4Ik doe niet mee met bedriegers,
ik ga niet om met leugenaars.
5Met slechte mensen wil ik niet samen zijn,
ik wil niet bij hen horen.
6Ik ben onschuldig, Heer.
Daarom ga ik naar uw tempel.
7Daar dank ik u, daar zing ik voor u,
daar vertel ik over uw wonderen.
8Heer, ik houd van uw huis.
Daar kan ik u ontmoeten.
=Straf mij niet, Heer
9-10U straft mensen die kwaad doen,
u straft moordenaars met de dood.
Het zijn misdadigers, die voor geld alles doen.
Maar straf mij niet, Heer,
want ik ben niet zoals zij.
11Ik ben onschuldig,
ik leef zoals u het wilt.
Wees goed voor mij en red mij.
12Dan blijf ik u trouw,
dan zal ik u danken en voor u zingen,
samen met uw volk.
=Psalm 27
#27
1Een lied van David.
De Heer helpt mij altijd,
hij is als een licht in het donker.
Ik ben voor niemand bang.
Bij de Heer ben ik veilig,
daarom heb ik geen angst.
=De Heer helpt mij altijd
2Als vijanden mij aanvallen,
dan zullen ze struikelen.
Als ze mij willen doden,
dan vallen ze zelf dood neer.
3Ik ben niet bang,
ook niet als een heel leger mij aanvalt.
Ik blijf op de Heer vertrouwen,
ook als de strijd begint.
=Ik wil elke dag bij de Heer zijn
4Ik vraag aan de Heer maar één ding,
meer heb ik niet nodig.
Ik wil bij hem wonen,
elke dag, heel mijn leven.
Ik wil bij hem zijn in de tempel.
Dan zal ik zien hoe goed hij is.
5Als er gevaar is,
verbergt hij mij in zijn tempel.
In zijn huis ben ik veilig.
6Ik zie vijanden om mij heen,
maar ik weet dat ik sterker ben dan zij.
Vol vreugde zal ik de Heer danken.
Ik zal vrolijk voor hem zingen,
en offers brengen in de tempel.
=De Heer laat me niet alleen
7Heer, ik roep naar u!
Luister naar mijn gebed.
Wees goed voor mij
en geef mij antwoord.
8Ik weet dat ik u moet zoeken.
Dat doe ik, Heer,
want ik wil dicht bij u zijn.
9Verberg u niet voor mij.
Wees niet boos,
stuur mij niet weg.
U hebt mij altijd geholpen,
jaag me nu niet weg.
Laat me niet alleen, God,
u bent mijn redder.
10U blijft vol liefde voor mij zorgen,
ook als iedereen mij verlaat,
zelfs als mijn vader en moeder mij verlaten.
=Vertrouw op de Heer
11Zeg mij wat ik moet doen, Heer!
Wijs mij een veilige weg,
want mijn tegenstanders zijn dichtbij.
12Houd ze bij mij vandaan.
Ze vertellen leugens over mij
en ze dreigen met geweld.
13De Heer is goed voor mij,
zolang ik leef.
Dat weet ik zeker.
14Iedereen moet op de Heer vertrouwen.
Wees daarom sterk en houd moed.
Vertrouw op de Heer!
=Psalm 28
#28
1Een lied van David.
Ik roep naar u, Heer,
want bij u ben ik veilig.
Hoor mijn gebed en antwoord mij!
Anders sterf ik,
dan ga ik naar het land van de dood.
=Help mij, Heer
2Heer, hoor hoe ik roep,
hoor hoe ik om hulp smeek.
Met mijn handen omhoog bid ik tot u,
ik bid tot u in uw heilige tempel.
3-5U straft mensen die kwaad doen,
u maakt een eind aan hun leven.
Want zij doen tegen iedereen vriendelijk,
maar hun gedachten zijn slecht.
Heer, straf mij niet,
want ik ben niet zoals zij.
Geef ze de straf die ze verdienen.
Want ze letten niet op uw daden,
ze zien uw wonderen niet.
Geef ze het loon voor hun slechte daden,
laat ze voor altijd verdwijnen!
=Ik dank de Heer
6Ik wil de Heer danken,
want hij heeft mijn gebed gehoord.
7De Heer geeft mij kracht en beschermt mij.
Op hem vertrouw ik.
Hij heeft mij geholpen,
en daarom juich ik.
Ik wil hem danken met een lied.
=Heer, zorg voor uw volk
8Heer, u geeft kracht aan uw volk.
U beschermt de koning die u hebt uitgekozen.
9Red uw volk en maak het gelukkig.
Zorg voor uw mensen,
zoals een herder voor zijn schapen zorgt.
Laat uw volk nooit alleen.
=Psalm 29
#29
1Een lied van David.
Goden, juich voor de Heer!
Juich voor hem, want hij is sterk.
=De stem van de Heer is machtig
2Juich voor de Heer, want hij is machtig.
Buig voor hem, want hij is heilig.
3De stem van de Heer klinkt over het water,
over de grote, geweldige zeeën.
De machtige God laat de donder horen.
4Krachtig en machtig klinkt de stem van de Heer.
5De stem van de Heer breekt bomen in tweeën,
de hoge bomen op de bergen.
6De bergen schudden van schrik,
de Libanon en de Sirjon schudden en beven.
Het lijken wel springende stieren.
7De stem van de Heer laat de bliksem flitsen.
8De stem van de Heer laat woestijnen schudden,
de woestijn van Kades schudt en beeft.
9De stem van de Heer laat bomen beven,
hun bladeren worden weggeblazen.
Zo machtig is de Heer!
De hemel juicht voor hem.
10De Heer woont hoog in de hemel,
hij is koning voor altijd.
11De Heer zal zijn volk sterk maken,
hij zal zijn volk vrede geven.
=Psalm 30
#30
1Een lied van David.
Dit lied is gemaakt toen de tempel in gebruik genomen werd.2Heer, ik breng u eer.
U hebt mijn leven gered!
Daarom konden mijn vijanden niet juichen,
ze konden niet juichen over mijn dood.
3Heer, mijn God, ik riep u om hulp,
en u hebt mij genezen.
4Ik was al bijna dood,
het land van de dood zag ik al.
Maar u gaf mij het leven terug.
5Als je trouw bent aan de Heer,
moet je voor hem zingen en hem prijzen,
want hij is heilig!
6De woede van de Heer duurt kort,
maar zijn liefde duurt een leven lang!
Ook al val je 's avonds huilend in slaap,
's ochtends sta je juichend weer op.
=Help mij, Heer
7Ik voelde me sterk en ik dacht:
Mij kan niets gebeuren.
8U was goed voor mij, Heer,
daarom overkwam mij geen kwaad.
Maar toen u zich voor mij verborgen hield,
ging ik bijna dood van angst.
9Ik roep u, Heer!
Ik smeek u: Wees goed voor mij.
10U hebt niets aan mij als ik dood ben,
als ik in mijn graf lig.
Dan kan ik u niet meer prijzen,
niet meer zingen over uw trouw.
11Heer, luister naar mij,
wees goed voor mij en help mij.
=Ik zing voor de Heer
12U hebt mijn verdriet veranderd in vreugde.
Ik huil niet meer,
maar ik ben weer vrolijk.
13Heer, ik zal voor u zingen
met heel mijn hart.
God, ik zal niet zwijgen.
Ik zal u altijd prijzen!
=Psalm 31
#31
1Een lied van David. Voor de zangleider.
=Heer, bescherm mij
2Heer, bij u zoek ik bescherming.
Laat mij niet alleen!
Wees goed voor mij en red mij.
3Luister naar mij,
kom snel en help mij!
Laat me veilig zijn bij u,
bescherm me en bevrijd me.
4U bent sterk en machtig,
u beschermt mensen tegen gevaar.
Ga met mij mee en leid mij.
5Mijn vijanden jagen op mij,
maar bij u ben ik veilig.
Red mij!
6Heer, u beslist over mijn leven.
U bent een trouwe God,
u zult me redden.
7Ik vertrouw alleen op u, Heer.
Ik wil niet omgaan met mensen die afgoden dienen.
8Ik zal blij zijn en juichen,
want u bent goed.
U ziet mijn ellende,
u weet hoe moeilijk ik het heb.
9U laat mijn vijanden niet overwinnen,
u zult mij bevrijden.
=Help mij, Heer
10-11Help mij, Heer,
want het gaat slecht met mij.
Mijn ogen zijn rood van het huilen.
Doodmoe ben ik,
mijn hele lichaam doet pijn.
Mijn leven is vol zorgen,
elke dag heb ik verdriet.
Ik heb geen kracht meer,
en ik voel me ellendig.
12Mijn vijanden lachen me uit,
en mijn buren lachen het hardst.
Vrienden die me tegenkomen,
schrikken van mij, en ze lopen weg.
13Iedereen vergeet mij.
Het lijkt alsof ik al dood ben,
alsof niemand me nodig heeft.
14Ik hoor de mensen over me praten.
Overal is er gevaar,
iedereen is tegen mij.
Ze maken plannen om me te doden.
=Ik vertrouw op de Heer
15Maar ik vertrouw op u, Heer.
U bent mijn God,
16u beslist over mijn leven.
Red mij van mijn vijanden,
red mij van de mannen die op me jagen.
17Wees bij mij en bescherm mij.
Laat mij uw liefde zien en red mij.
18Heer, ik roep naar u,
luister naar mij!
Laat het slecht aflopen met slechte mensen.
Laat ze sterven, laat ze voor altijd zwijgen.
19Laat ze zwijgen, want het zijn leugenaars.
Ze spreken kwaad over goede mensen,
ze hebben geen respect voor hen.
Maar zichzelf vinden ze geweldig.
20Mensen die u willen dienen,
mensen die bij u bescherming zoeken,
die maakt u gelukkig.
De hele wereld zal het zien!
21U zult dicht bij hen zijn
en hen beschermen tegen slechte mensen.
U laat hen veilig wonen in uw tempel,
ver weg van ruzies en leugens.
=Ik dank de Heer
22Ik wil de Heer danken,
want hij is goed voor mij.
Hij heeft mij geholpen toen ik aangevallen werd.
23Ik was bang, en ik dacht:
De Heer is mij vergeten.
Maar hij heeft mijn gebed gehoord,
hij heeft gehoord hoe ik om hulp riep.
24Heb de Heer lief,
jullie die hem trouw zijn.
De Heer zal jullie beschermen!
Maar mensen die zichzelf geweldig vinden,
die straft hij streng.
25Jullie die vertrouwen op de Heer,
wees sterk en moedig!
=Psalm 32
#32
1Een lied van David.
U hebt mij vergeven, Heer,
u denkt niet meer aan mijn fouten.
Daarom ben ik gelukkig.
=U hebt mijn fouten vergeven
2Ik kan eerlijk tegen u zijn,
u kijkt niet meer naar mijn schuld.
Daarom ben ik gelukkig.
3Eerst zweeg ik over mijn fouten.
Ik werd ziek, ik huilde de hele dag.
4Dag en nacht voelde ik uw woede, Heer.
Ik verloor al mijn kracht,
ik kon niet meer verder.
5Toen vertelde ik u over mijn fouten,
ik zweeg niet langer over mijn schuld.
Ik zei eerlijk wat niet goed was,
en u hebt me alles vergeven.
=Nu kan ik zingen
6Mensen die u trouw zijn,
moeten doen wat ik gedaan heb.
Ze moeten tot u bidden als het niet goed met hen gaat.
Dan zijn ze veilig in het grootste gevaar.
7Heer, u beschermt me, u bevrijdt me.
Daarom zing ik en juich ik.
8Want dit hebt u gezegd:
'Ik zal je de weg wijzen die je moet gaan.
Ik zal je raad geven,
ik zal voor je zorgen.
9Wees niet eigenwijs,
laat je door mij leiden.
Dan zal geen kwaad je treffen.'
=Vertrouw op de Heer
10Iedereen moet dit weten:
Slechte mensen moeten veel lijden.
Maar mensen die op de Heer vertrouwen,
vinden overal liefde en geluk.
11Iedereen die trouw is aan de Heer,
moet blij zijn en juichen.
Iedereen die eerlijk is,
moet zingen van vreugde.
Want de Heer is goed!
=Psalm 33
=De Heer heeft alle macht
#33
1Juich, mensen die horen bij de Heer.
Zing allemaal voor hem!
2Juich voor de Heer en maak muziek,
speel op de harp en zing een lied.
3Zing een nieuw lied voor hem,
zing vrolijk en maak mooie muziek.
4Want wat de Heer zegt, is waar.
Alles wat hij doet, is goed.
5De Heer wil eerlijkheid en recht.
Overal op aarde zie je zijn goedheid.
6De Heer heeft de hemel gemaakt.
De sterren zijn er omdat hij heeft gesproken.
7Hij heeft het water van de zeeën verzameld,
hij bewaart het als een kostbare schat.
8Laat de hele wereld de Heer vereren.
Laat iedereen eerbied voor hem hebben.
9Want de Heer sprak, en alles was er.
Hij zei één woord, en alles bestond.
10De Heer laat plannen van mensen mislukken,
plannen van volken laat hij niet doorgaan.
11Maar de plannen van de Heer blijven bestaan.
Alles gebeurt zoals hij het bedenkt.
=De Heer helpt mensen die hem vereren
12Gelukkig is het volk dat leeft met de Heer.
De Heer is hun God,
hij heeft hen uitgekozen.
13Vanuit de hemel kijkt de Heer omlaag,
hij ziet alle mensen op aarde.
14Vanuit de hemel waar hij woont,
kijkt hij naar de mensen op aarde.
15De Heer heeft de mensen gemaakt.
Hij weet precies wat ze doen.
16Een koning wint een oorlog niet met zijn leger.
Soldaten hebben niet genoeg aan hun kracht.
17Paarden kunnen een mens niet redden,
ook al zijn ze nog zo sterk.
18Maar de Heer helpt mensen die hem vereren,
en die vertrouwen op zijn liefde.
19Hij redt hen als de dood dichtbij is.
Als er hongersnood is, blijven zij leven.
=Wij vertrouwen op de Heer
20Vol hoop wachten wij op de Heer.
Hij helpt ons, hij beschermt ons.
21Hij maakt ons gelukkig,
bij hem zijn wij veilig.
22Heer, laat ons uw liefde zien!
Op u vertrouwen wij.
=Psalm 34
#34
1Een lied van David.
David maakte dit lied toen hij bij koning Abimelech was. David deed daar alsof hij gek was. Toen stuurde Abimelech hem weg.2Altijd wil ik de Heer danken,
elke dag zing ik een lied voor hem.
3Ik zal juichen voor de Heer
vanuit het diepst van mijn hart.
Mensen die trouw zijn aan de Heer
horen mijn lied, en ze zijn blij.
4Laten we vertellen hoe machtig hij is,
laten we hem samen prijzen.
5Ik riep de Heer, en hij gaf mij antwoord.
Ik was doodsbang, en hij heeft mij bevrijd.
6Mensen die hulp vragen aan de Heer,
zullen blij zijn en lachen.
Want hij zal hen helpen.
7Toen ik het moeilijk had,
riep ik naar de Heer.
Hij luisterde naar mij,
en hij heeft me gered.
=De Heer geeft je wat je nodig hebt
8Mensen die gehoorzaam zijn aan de Heer,
worden door zijn engel beschermd.
Hij redt hen uit alle gevaar.
9Gelukkig zijn mensen die bescherming zoeken bij de Heer.
Zij zullen zien hoe goed hij is.
10Heb eerbied voor de Heer,
want jullie horen bij hem.
Dan krijg je alles wat je nodig hebt.
11Leeuwen kunnen doodgaan van de honger,
maar mensen die hulp vragen aan de Heer,
zullen altijd genoeg te eten hebben.
=Probeer steeds het goede te doen
12Kom, vrienden, luister naar mij!
Ik wil je leren om eerbied te hebben voor de Heer.
13Houd je van het leven?
Wil je oud worden en gelukkig zijn?
14Vertel dan geen leugens over anderen.
Zeg geen dingen die niet waar zijn.
15Doe geen kwaad, maar wees goed.
Probeer in vrede met anderen te leven,
elke dag weer.
=De Heer redt mensen uit gevaar
16De Heer helpt mensen die trouw zijn aan hem,
hij hoort hen als ze om hulp roepen.
17Maar slechte mensen vernietigt hij,
niemand zal nog aan hen denken.
18De Heer luistert
als mensen om hulp roepen.
Hij redt hen uit alle gevaar.
19De Heer is dicht bij mensen die geen hoop meer hebben,
hij helpt mensen die de moed verliezen.
=De Heer zorgt voor zijn volk
20Goede mensen hebben het vaak moeilijk.
Maar de Heer redt hen steeds weer.
21Hij beschermt hen,
zodat hun geen enkel kwaad overkomt.
22Maar de vijanden van God zullen gestraft worden.
Zij zullen sterven door hun eigen kwaad,
omdat ze eerlijke mensen haten.
23Maar de Heer redt mensen die hem dienen.
Zij hoeven niet bang te zijn,
want de Heer beschermt hen.
=Psalm 35
#35
1Een lied van David.
Heer, vecht tegen mijn vijanden,
strijd tegen mijn tegenstanders!
=Red mij van mijn vijanden, Heer
2Grijp uw wapens
en kom mij te hulp.
3Pak uw speer
en gooi die naar mijn achtervolgers!
Zeg tegen mij: 'Ik zal je redden.'
4Mijn vijanden willen me kwaad doen,
ze proberen me te doden.
Zorg dat ze verslagen worden!
Dan worden ze vernederd,
dan zullen ze zich schamen.
5Heer, zorg dat een engel ze wegjaagt!
Dan zullen ze verdwijnen als stof
dat wegwaait in de wind.
6Stuur een engel achter ze aan,
en laat ze struikelen in het donker.
7-8Mijn vijanden jagen op mij,
ze proberen me te doden.
Maar ik heb geen kwaad gedaan.
Zij hebben een kuil voor mij gegraven.
Maar laat ze er zelf in vallen,
laat ze zelf sterven!
9Dan zal ik voor u juichen, Heer.
Ik zal juichen omdat u mij gered hebt.
10Uit het diepst van mijn hart zal ik zeggen:
'Er is geen god zoals u, Heer!
U redt arme en machteloze mensen,
u bevrijdt ze van hun onderdrukkers.'
=Iedereen laat mij in de steek
11Ik word beschuldigd, maar ik heb geen schuld.
Ik krijg vragen over dingen die ik niet heb gedaan.
12Ik doe alleen maar goede dingen,
maar ik krijg er ellende voor terug.
Iedereen laat mij in de steek.
13-14Toen mijn vijanden ziek waren,
droeg ik sombere kleren.
Ik liet zien dat ik verdriet had.
Ik at niet, ik dronk niet,
en ik bleef voor mijn vijanden bidden.
Het was alsof ze mijn vrienden waren,
alsof mijn broer ziek was,
alsof mijn moeder gestorven was.
Zo veel verdriet had ik om hen.
15Maar nu het met mij slecht gaat,
zijn mijn vijanden blij.
Ze staan om me heen te lachen.
Ze slaan me en ze schoppen me.
Ze gaan maar door, ze willen me doden.
Maar ik begrijp niet waarom.
16Mijn vijanden beledigen mij.
Ze kijken vol haat naar mij
en ze willen u niet kennen, Heer.
17U ziet het toch, Heer?
Waarom doet u dan niets?
Red mijn leven,
red mij uit de handen van die moordenaars.
18Dan zal ik u danken in de tempel,
dan zal ik voor u zingen,
samen met uw volk.
=Heer, kom mij te hulp
19Laat mijn vijanden niet lachen om mijn ellende,
laat ze niet met mij spotten.
Ze haten mij zonder reden.
20Zij maken alleen maar ruzie,
en ze vertellen leugens over mensen die vrede willen.
21Ze beledigen mij, ze lachen me uit.
22U ziet het toch, Heer?
Blijf dan niet zwijgen,
blijf niet ver weg.
23Kom mij te hulp en verdedig mij.
Strijd voor mij, Heer, mijn God!
24U bent toch goed voor mij?
Verdedig mij dan, Heer, mijn God.
Laat mijn vijanden me niet langer uitlachen.
25Laat ze niet denken: Nu hebben we hem!
Laat ze niet zeggen: 'Nu kan hij niets meer.'
26Nu zijn ze nog blij over mijn ellende,
en ze denken dat ze beter zijn dan ik.
Maar laat het slecht met hen aflopen!
Dan worden ze vernederd,
dan zullen ze zich diep schamen.
27Als het weer goed met mij gaat,
zullen mijn vrienden blij zijn en juichen.
Ze zullen steeds weer zeggen:
'De Heer is machtig,
hij wil dat zijn dienaren gelukkig zijn.'
28En ik zal over uw goedheid spreken.
Elke dag weer zal ik voor u zingen!
=Psalm 36
#36
1Een lied van David, de dienaar van de Heer. Voor de zangleider.
=Slechte mensen doen alleen maar kwaad
2Slechte mensen horen de stem van het kwaad
diep in hun hart.
Ze hebben geen angst voor God.
3Ze vinden dat ze alles goed doen.
Ze weten niet dat ze schuldig zijn,
het kwaad haten ze niet.
4Ze vertellen alleen maar leugens,
ze zeggen alleen maar slechte dingen.
Ze leven zonder verstand,
goede dingen doen ze niet.
5Zelfs 's nachts maken ze slechte plannen.
Alles wat ze doen, is verkeerd.
Nooit zeggen ze nee tegen het kwaad.
=De liefde van de Heer is groot
6Heer, uw liefde is zo groot als de wereld,
uw trouw is zo hoog als de hemel.
7Uw goedheid is hoger dan de hoogste bergen
en dieper dan de diepste zee.
Heer, u zorgt voor alle mensen en dieren.
8God, uw liefde is een kostbaar geschenk.
Alle mensen zijn veilig bij u.
9U geeft ze te eten,
u geeft ze te drinken,
meer dan genoeg.
U maakt ze gelukkig.
10Van u komt het leven,
van u komt het licht.
11God, geef uw liefde aan mensen die u dienen.
Wees goed voor mensen die u trouw zijn.
12Zorg dat mijn vijanden me niet verslaan,
zorg dat ze me niet wegjagen.
13Zij zullen zelf worden neergeslagen,
ze zullen vallen en niet meer opstaan.
=Psalm 37
#37
1Een lied van David.
Wees niet jaloers op slechte mensen,
erger je niet aan mensen die kwaad doen.
=Zoek je geluk bij de Heer
2Want ze verdwijnen snel,
zoals gras dat verdort,
zoals een bloem die verdroogt.
3Vertrouw op de Heer en doe wat goed is.
Dan zul je veilig leven in het land waar je woont.
4Zoek je geluk bij de Heer,
want hij zal je alles geven wat je vraagt.
5Laat je leiden door de Heer.
Vertrouw op hem, hij zal je helpen.
6Hij zal je alles geven waar je recht op hebt.
Je zult stralen als het licht in de ochtend,
als de zon in de middag.
=Wees geduldig
7Wees geduldig en wacht,
wacht af wat de Heer doet.
Als het goed gaat met slechte mensen,
word dan niet kwaad.
8Word niet boos, maar blijf kalm.
Maak je niet kwaad,
want woede brengt alleen maar ellende.
9-11Mensen die vertrouwen op de Heer
zullen voor altijd in vrede leven.
Mensen die het nu moeilijk hebben,
zullen veilig wonen, voorgoed.
Zij zullen genieten en gelukkig zijn.
Maar slechte mensen zullen verdwijnen,
er blijft niets van ze over.
Nog even, en ze zijn weg.
Nog even, en ze zijn niet meer te vinden.
=Slechte mensen zullen alles verliezen
12Slechte mensen dreigen met geweld,
ze haten iedereen die eerlijk is.
13Maar de Heer lacht om hen,
hij weet dat hun einde snel komt.
14Ze pakken hun zwaard,
ze grijpen hun pijl en boog.
Want ze willen arme mensen vermoorden,
mensen zonder macht,
mensen die eerlijk leven.
15Maar ze worden zelf gedood,
door hun eigen zwaard,
door hun eigen pijlen.
16Je kunt beter eerlijk zijn en arm,
dan slecht en rijk.
17Want slechte mensen zullen alles verliezen,
maar de Heer helpt mensen die eerlijk zijn.
=De Heer zegent goede mensen
18De Heer zorgt voor mensen die naar hem luisteren.
Hij geeft ze een land waar ze voorgoed kunnen wonen.
19Hij helpt hen in moeilijke tijden.
Als er hongersnood is, hebben zij eten genoeg.
20Maar de vijanden van God zullen sterven.
Ze lijken op de bloemen in het gras:
vandaag bloeien ze,
maar morgen zijn ze verdwenen.
21Slechte mensen lenen dingen van anderen,
maar ze geven nooit iets terug.
Goede mensen geven graag dingen weg,
zij weten wat liefde is.
22Aan goede mensen geeft de Heer geluk en vrede,
zij zullen het altijd goed hebben.
Maar slechte mensen vervloekt hij,
zij worden vernietigd.
23De Heer leidt mensen die trouw zijn aan hem,
zodat ze weten wat ze moeten doen.
24Ook al struikelen ze, ze vallen niet,
want de Heer houdt hen vast.
=De Heer heeft eerlijke mensen lief
25Ik ben oud, ik leef al lang.
En steeds heb ik gezien
dat de Heer goede mensen helpt.
Hun kinderen hebben altijd genoeg te eten.
26Goede mensen lenen graag dingen aan anderen,
zij weten wat liefde is.
Hun kinderen zijn gelukkige mensen.
27Doe dus geen kwaad, maar wees goed.
Dan zul je altijd veilig zijn.
28-29Want de Heer heeft eerlijke mensen lief.
Hij helpt mensen die trouw zijn aan hem,
hij beschermt hen altijd.
Goede mensen zullen in vrede leven.
Zij mogen altijd veilig wonen.
Maar de kinderen van slechte mensen zullen verdwijnen,
er blijft niets van ze over.
=De Heer beloont goede mensen
30Goede mensen spreken wijze woorden.
Wat ze zeggen, is eerlijk en goed.
31Ze kennen de wet van God.
Daardoor maken ze geen fouten.
32Toch zijn ze steeds in gevaar,
want slechte mensen willen hen doden.
33Maar de Heer beschermt hen,
hij verdedigt hen tegen slechte rechters.
34Vertrouw op de Heer en houd je aan zijn wetten.
Hij zal je belonen, je zult in vrede leven.
Maar slechte mensen worden vernietigd.
Er blijft niets van ze over.
En jij zult dat zien.
=Eerlijke mensen leven lang
35Ik heb een slecht mens gekend,
die andere mensen onderdrukte.
Zelf werd hij rijk en machtig.
36Maar op een dag was hij verdwenen.
Ik zocht hem, maar ik vond hem niet.
37Kijk naar goede en eerlijke mensen,
mensen die geluk en vrede zoeken.
Zij zullen lang leven.
38Maar mensen die zich tegen God verzetten,
zullen verdwijnen.
Er blijft niets van ze over.
39De Heer redt goede mensen,
hij beschermt hen in moeilijke tijden.
40De Heer helpt hen en bevrijdt hen,
hij bevrijdt hen van slechte mensen.
Hij redt hen allemaal.
Goede mensen zijn veilig bij de Heer.
=Psalm 38
#38
1Een lied van David. Een gebed om hulp.
=Heer, straf mij niet langer
2Heer, straf mij niet langer,
ook al bent u boos.
Doe me niet langer pijn,
ook al bent u woedend.
3Uw hand heeft mij geslagen,
u hebt mij hard geraakt.
4Overal heb ik pijn,
mijn hele lichaam is ziek.
U bent woedend op mij,
want ik heb veel fout gedaan.
5Mijn zonden zijn te groot,
ze zijn te zwaar voor mij.
6Ik heb dom en dwaas geleefd.
Daarom ben ik ziek,
mijn wonden stinken en rotten.
7Ik loop krom, met mijn hoofd omlaag.
Elke dag weer draag ik sombere kleren.
8Overal heb ik pijn,
en ook van binnen ben ik ziek.
9Ik kan niet meer, ik ben doodmoe.
Mijn hart bonst hevig,
ik schreeuw het uit van angst!
=Ik heb geen kracht meer
10Heer, u weet wat ik nodig heb,
u kent mijn verdriet.
11Mijn hart bonst hevig,
ik heb geen kracht meer,
ik zie niets meer.
12Mijn vrienden zien hoe ik lijd,
maar ze komen niet bij me.
Zelfs mijn familie blijft weg.
13Mijn vijanden willen me grijpen en doden,
ze maken me bang.
Mijn vijanden vertellen leugens,
elke dag weer.
14Maar ik zeg niets,
ik doe alsof ik niet kan spreken.
Ik wil niet naar ze luisteren.
15Ik doe alsof ik doof ben,
en ik verdedig me niet.
=Heer, laat mij niet alleen
16Ik vertrouw op u, Heer.
U zult mij antwoord geven, God.
17Ik wil niet dat mijn vijanden om mij lachen,
ik wil niet dat ze vrolijk zijn omdat ik val.
18Ik kan bijna niet meer staan,
en ik heb voortdurend pijn.
19Ik wil zeggen wat ik verkeerd gedaan heb,
anders vind ik geen rust.
20Ik heb heel veel vijanden,
maar ik weet niet waarom ze mij haten.
21Ik wil goed doen, maar zij zijn tegen mij.
Voor mijn goedheid krijg ik ellende terug.
22Mijn God, blijf niet ver weg van mij.
Heer, laat mij niet alleen.
23U kunt mij redden, Heer,
kom snel en help mij!
=Psalm 39
#39
1Een lied van David. Voor Jedutun, de zangleider.
=Ik kan niet langer zwijgen
2Ik dacht: Ik moet me inhouden.
Ik zal mijn mond niet opendoen,
want ik wil geen verkeerde dingen zeggen.
Ik wil niet meedoen met slechte mensen.
3En ik was stil, ik zei geen woord.
Ik zweeg, maar ik bleef ongelukkig.
Ik hield het bijna niet meer uit.
4Het was alsof ik in brand stond,
mijn gedachten leken wel vlammen.
En toen begon ik toch te spreken.
5Ik zei: 'Heer, zeg me wanneer ik zal sterven.
Ik wil weten hoe lang ik nog leven moet,
vertel me wanneer mijn leven voorbij is.
6-7U hebt al bepaald dat het kort zal zijn.
Voor u is mijn leven niets,
het verdwijnt zo snel als een schaduw.
Het bestaan van een mens is zinloos.
Mensen maken zich druk, maar het leidt tot niets.
Als ze sterven, zijn ze alles kwijt.
8Heer, is er nog hoop voor mij?
Ik kan alleen op u vertrouwen.
9Vergeef me wat ik fout gedaan heb.
Laat slechte mensen mij niet uitlachen.'
=Laat mij niet langer lijden
10Eerst wilde ik niet spreken,
want u gaf mij deze pijn.
11Maar nu vraag ik u:
Laat mij niet langer lijden.
U straft mij zo streng dat ik bijna sterf.
12U straft mensen voor hun fouten,
ze raken alles kwijt.
Een mens betekent niets voor u.
13Heer, hoor mijn gebed.
Hoor hoe ik om hulp roep,
hoor hoe ik huil.
Ik ben maar kort op aarde,
net zoals mijn voorouders.
Ik ben hier niet voor altijd.
14Laat mij daarom nu met rust.
Dan beleef ik misschien nog wat geluk,
voordat ik sterf en voorgoed verdwijn.
=Psalm 40
#40
1Een lied van David. Voor de zangleider.
=De Heer heeft mij gered
2Ik wachtte op hulp van de Heer,
en hij heeft naar mij geluisterd.
Hij heeft mijn gebed gehoord.
3Ik dacht dat ik zou sterven,
maar hij haalde mij uit de ellende.
Hij redde mij van de dood,
hij bracht mij naar een veilige plek.
Ik kan weer leven zonder angst.
4Daarom zing ik een nieuw lied,
een danklied voor hem, onze God.
Alle mensen moeten horen dat hij mij heeft gered.
Dan krijgen ze eerbied voor de Heer,
dan zullen ze op hem vertrouwen.
5Gelukkig zijn mensen die op de Heer vertrouwen.
Ze gaan niet om met trotse mensen
die geloven in andere goden.
=Ik wil vertellen over Gods wonderen
6Heer, mijn God, u zorgt voor uw volk,
u hebt veel wonderen voor hen gedaan.
Niemand is zo machtig als u.
Ik wil erover spreken,
ik wil het allemaal vertellen.
Het is meer dan ik kan zeggen.
7U vraagt mij niet om offers,
maar u wilt dat ik naar u luister.
8Daarom zeg ik: Hier ben ik,
de woorden in uw boek gaan over mij.
9Ik wil doen wat u van mij wilt,
uw wet staat in mijn hart geschreven.
10Ik wil over uw goedheid vertellen
aan alle mensen van uw volk.
Ik kan niet anders,
ik moet erover spreken.
Dat weet u, Heer.
11Ik zal niet zwijgen over uw goedheid,
ik zal spreken over uw trouw en uw hulp,
ik zal vertellen over uw trouw en uw liefde.
12Heer, u zult bij mij zijn met uw liefde,
uw liefde en uw trouw zullen mij altijd beschermen.
=Ik vraag de Heer om hulp
13Overal om mij heen is ellende,
te veel om op te noemen.
Mijn zonden maken me bang,
ze laten me niet met rust.
Ik heb zo veel verkeerd gedaan
dat ik geen moed meer heb.
14Heer, kom mij redden!
Kom snel en help mij, Heer.
15Houd al mijn vijanden tegen,
want ze willen mij kwaad doen.
Straf ze, jaag ze weg,
want ze willen mij doden!
16Zorg dat ze zwijgen,
want ze lachen om mijn ellende.
17Maar geef vreugde aan mensen die bij u willen zijn.
Laat ze op u vertrouwen en steeds weer zeggen:
'De Heer is machtig!'
18Ik ben ongelukkig en alleen.
Heer, vergeet mij niet!
U zult mij helpen,
bij u ben ik veilig.
Mijn God, wacht niet langer!
=Psalm 41
#41
1Een lied van David. Voor de zangleider.
=De Heer helpt goede mensen
2Gelukkig zijn mensen die voor anderen zorgen.
Als zij zelf in nood zijn, zal de Heer hen redden.
3De Heer zal hen beschermen.
Hij zorgt dat ze in leven blijven,
hij redt ze van hun vijanden.
Iedereen ziet dat ze gelukkig zijn!
4Als ze ziek zijn, krijgen ze weer kracht.
Hoe erg het ook is, de Heer maakt hen gezond.
=Heer, help mij
5Heer, ik ben ziek,
maak mij weer beter!
Heb medelijden met mij,
ook al heb ik veel verkeerd gedaan.
6Mijn vijanden hopen dat het slecht met mij zal gaan.
Ze hopen dat ik snel zal sterven,
en dat iedereen me zal vergeten.
7Als ze bij mijn bed staan, doen ze aardig,
maar buiten op straat zeggen ze wat ze denken.
In hun hart zijn ze slecht.
8Mijn vijanden haten mij.
Ik hoor ze met elkaar fluisteren,
ze hopen dat het slecht met mij zal gaan.
9Ze zeggen: 'Die man is doodziek.
Hij ligt daar in zijn bed,
hij komt er nooit meer uit!'
10En zelfs mijn beste vriend is tegen mij.
Hij was iemand die ik helemaal vertrouwde
en met wie ik alles deelde.
11Heer, heb medelijden, help mij.
Laat mij weer opstaan van mijn bed,
dan kan ik mijn vijanden straffen!
12-13Red mij van mijn vijanden.
Neem mijn schuld weg en bescherm mij,
laat mij altijd bij u zijn.
Dan weet ik dat u van mij houdt.
14Dank aan de Heer, de God van Israël,
nu en altijd.
Amen, amen!
=Psalm 42
#42
1Een lied van de Korachieten. Voor de zangleider.
=Ik verlang naar God
2God, ik verlang naar u,
zoals een hert verlangt naar helder water.
3Met heel mijn hart verlang ik naar u,
u bent de God die leven geeft.
Wanneer zal ik weer bij u zijn?
4Dag en nacht ben ik verdrietig,
ik kan alleen nog maar huilen.
En steeds weer vragen mijn vijanden mij:
'Waar is nu je God?'
=Waarom ben ik zo bedroefd?
5Lang geleden liep ik mee met iedereen,
op weg naar de tempel van God.
We juichten en we zongen,
we vierden allemaal feest.
Daar denk ik aan terug,
daar verlang ik naar.
6Waarom ben ik zo bedroefd,
waarom zo onrustig van binnen?
Ik moet op God vertrouwen.
Eens zal ik hem weer danken.
Hij zal mij redden,
hij is mijn God.
7Ik ben diep bedroefd.
En ik denk aan God,
hier bij de bronnen van de Jordaan,
hoog in de bergen in het noorden,
ver van Jeruzalem.
8Overal om mij heen is water.
Overal hoor ik water stromen,
met veel geweld komt het omlaag.
Ik voel me door God verlaten.
=Waarom vergeet de Heer mij?
9Eens zal de Heer mij weer zijn liefde geven!
Dan zal ik dag en nacht voor hem zingen,
ik zal bidden tot de God die mij leven geeft.
10Maar nu vraag ik aan God,
de God die mij beschermt:
Waarom vergeet u mij?
Waarom onderdrukken mijn vijanden mij
en loop ik rond in sombere kleren?
11Mijn vijanden lachen me uit,
het doet pijn tot in mijn botten.
En steeds weer zeggen ze:
'Waar is nu je God?'
12Waarom ben ik zo bedroefd,
waarom zo onrustig van binnen?
Ik moet op God vertrouwen.
Eens zal ik hem weer danken.
Hij zal mij redden,
hij is mijn God.
=Psalm 43
=Eens zal ik God weer danken
#43
1Help mij, God!
Verdedig mij tegen slechte mensen,
bescherm me tegen leugenaars en bedriegers.
2Bij u ben ik toch veilig?
Waarom mag ik dan niet bij u zijn?
Waarom onderdrukken mijn vijanden mij
en loop ik rond in sombere kleren?
3Blijf bij mij met uw licht en uw trouw,
en breng me naar uw heilige berg,
naar de plaats waar u woont.
4Laat mij weer in uw tempel komen,
want u bent mijn grootste vreugde.
Ik wil spelen op de harp
en zingen voor u, mijn God.
5Waarom ben ik zo bedroefd,
waarom zo onrustig van binnen?
Ik moet op God vertrouwen.
Eens zal ik hem weer danken.
Hij zal mij redden,
hij is mijn God.
=Psalm 44
#44
1Een lied van de Korachieten. Voor de zangleider.
=God heeft zijn volk een land gegeven
2God, lang geleden hebt u wonderen gedaan,
in de tijd van onze voorouders.
Zij hebben het doorverteld aan hun kinderen,
en die hebben het weer aan ons verteld.
3U hebt andere volken weggejaagd
om onze voorouders een eigen land te geven,
een plek waar ze konden wonen.
4Ze kregen het land niet op eigen kracht,
niet door hun wapens en hun leger.
U hebt hun het land gegeven,
u hebt hen geholpen met uw macht.
U hebt hen beschermd,
omdat u van hen hield.
5God, u hebt dat gedaan,
u liet het volk van Jakob overwinnen.
U bent onze koning!
=God redt ons
6Samen met u verslaan wij onze vijanden,
met uw hulp vernietigen wij onze tegenstanders.
7We vertrouwen niet op onze wapens,
we weten dat geweld ons niet kan redden.
8U bent het die ons redt van onze vijanden.
U overwint ze, u jaagt ze weg.
9Daarom zingen we elke dag voor u,
daarom danken wij u steeds opnieuw.
=God denkt niet meer aan ons
10-11Maar nu wilt u ons niet meer zien.
U gaat niet meer met onze legers mee,
u gaat niet voor onze soldaten uit.
Daarom moesten we vluchten voor onze vijanden.
Ze hebben ons verslagen,
en ze hebben alles van ons afgenomen.
12U hebt ons zomaar weggedaan,
zo makkelijk als je een schaap laat slachten.
U hebt ons weggejaagd naar verre landen.
13Wij waren uw volk,
maar u hebt ons weggegeven,
u hebt ons zomaar weggedaan.
=Onze vijanden spotten met ons
14De volken om ons heen beledigen ons,
ze hebben geen respect voor ons,
ze lachen ons uit.
15U hebt ons overal belachelijk gemaakt,
alle volken spotten met ons.
16-17Dat moeten we meemaken,
elke dag weer.
Als we onze vijanden horen lachen,
als we zien hoe ze ons straffen,
dan voelen we ons vernederd.
=Wij zijn trouw gebleven aan God
18Al die dingen maken we mee,
maar we vergeten u niet.
We zijn u trouw gebleven,
19we zijn niet bij u weggegaan.
We leven volgens uw wet,
20en toch vernietigt u ons!
U laat ons leven in ellende,
u hebt ons alleen gelaten.
21We zijn u niet vergeten, God,
we hebben geen andere goden vereerd.
22Dat zou u wel hebben ontdekt!
U weet toch alles van ons?
23Maar wij moeten sterven omdat we trouw zijn aan u.
We worden behandeld als schapen die worden geslacht.
=Wij vragen God om hulp
24Word wakker, Heer! Waarom slaapt u?
Word wakker, en laat ons weer bij u komen.
25Waarom verbergt u zich,
waarom vergeet u onze ellende,
waarom denkt u niet aan ons?
26We zijn diep bedroefd,
we hebben geen kracht meer om te leven.
27Kom ons te hulp, Heer,
laat ons uw liefde zien en red ons!
=Psalm 45
#45
1Een prachtig liefdeslied van de Korachieten. Voor de zangleider. Op de wijs van het lied 'De lelies'.
=Ik maak een lied voor de koning
2Speciaal voor de koning maak ik een lied.
Ik bedenk mooie woorden,
en uit mijn hart komen prachtige zinnen.
3Koning, niemand is zo mooi als u.
En alles wat u zegt, is goed.
God maakt u voor altijd gelukkig.
=De koning is een goede heerser
4Sterke koning, pak uw zwaard,
het teken van uw grote macht.
5Laat zien hoe machtig u bent,
en begin met de strijd.
Vecht voor waarheid, eerlijkheid en recht.
U zult geweldige dingen doen.
6Want uw pijlen zijn scherp,
ze raken uw vijanden in hun hart.
Dood vallen ze voor u neer.
7U bent voor altijd koning.
U bent een goede en eerlijke heerser,
zo machtig als een god.
8U wilt eerlijkheid, u haat het kwaad.
Daarom heeft God u uitgekozen,
daarom bent u koning geworden.
Niemand is zo goed als u.
=De koning krijgt zijn bruid
9Koning, uw kleren ruiken heerlijk,
ze ruiken naar zoete kruiden en geurige olie.
En in uw prachtige paleizen klinkt vrolijke muziek.
10Prinsessen met mooie sieraden zijn bij u,
en naast u staat uw bruid.
De allermooiste sieraden zijn van haar.
11Luister, bruid, luister goed!
Vergeet waar u vandaan komt,
vergeet uw familie.
12Als de koning naar u verlangt,
doe dan wat hij wil.
Voortaan moet u hem gehoorzaam zijn.
13Bruid uit Tyrus,
rijke mensen uit uw nieuwe land
eren u met geschenken.
14De stralende bruid wacht op de koning.
Ze draagt een jurk die met gouddraad versierd is.
15Zo wordt ze naar de koning gebracht,
samen met haar dienaressen.
Allemaal dragen ze prachtige kleren.
16Ze gaan het paleis van de koning binnen,
en iedereen is vrolijk en juicht.
=Ik zal altijd zingen over de koning
17Koning, uw zonen zullen na u heersen,
ze zullen koning zijn van het hele land.
18Ik zal altijd over u zingen
en alle volken zullen u prijzen,
eeuwig en altijd!
=Psalm 46
#46
1Een lied van de Korachieten. Voor de zangleider. Op de wijs van het lied 'De jonge meisjes'.
=God helpt altijd
2Bij God zijn wij veilig.
Hij helpt ons als we in nood zijn.
3We hoeven niet bang te zijn,
ook al beeft de aarde,
ook al vallen de bergen in zee.
4Laat de zeeën maar bulderen,
laat de bergen maar beven,
wij zijn niet bang.
5Er stroomt een rivier door de stad van God.
Daarom is er vreugde in de heilige tempel,
in het huis van de allerhoogste God.
6God zelf woont daar.
Hij helpt de stad, elke dag opnieuw.
Met zijn hulp blijft de stad stevig staan.
7Als God zijn stem laat horen,
worden alle volken doodsbang.
Koninkrijken verdwijnen,
en de hele aarde beeft.
8De machtige Heer helpt ons,
de God van Jakob beschermt ons.
=De Heer maakt een eind aan de strijd
9Kom en zie wat de Heer heeft gedaan.
Wat hij doet, verbaast iedereen.
10Overal maakt hij een eind aan de strijd.
Alle wapens maakt hij kapot.
Hij breekt ze in stukken,
en gooit ze in het vuur.
11Stop met de strijd,
en weet dat de Heer God is.
Hij heerst over alle volken,
hij heerst overal op aarde.
12De machtige Heer helpt ons,
de God van Jakob beschermt ons.
=Psalm 47
#47
1Een lied van de Korachieten. Voor de zangleider.
=De Heer is de Allerhoogste
2Volken, klap in je handen.
Zing en juich voor God!
3Want de Heer is de Allerhoogste,
iedereen moet hem eren.
Hij is een machtige koning,
hij heerst over de hele aarde.
4Hij liet ons overwinnen
in de strijd tegen andere volken.
5Hij gaf ons een eigen land,
een land waar we trots op zijn.
Zo veel houdt hij van ons.
=God is koning van alle volken
6Als God op zijn troon gaat zitten,
juicht iedereen voor hem
en klinken er trompetten.
7Zing, zing voor God!
Zing, zing voor onze koning!
8God is koning van de hele aarde,
zing daarom een lied voor hem.
9God is koning van alle volken.
Hij zit op zijn heilige troon.
10De leiders van de volken komen bij elkaar
om de God van Abraham te dienen.
De leiders van de aarde horen bij God.
Hij is hun koning,
hij is machtig!
=Psalm 48
#48
1Een lied van de Korachieten.
=God woont op de berg Sion
2-4De Heer is machtig.
Wij moeten hem eren,
hij is onze God.
Hij woont op zijn heilige berg,
de berg Sion.
Die berg is hoog en mooi,
hij ligt ver in het noorden.
Daar ligt de mooiste stad op aarde,
het is de sterke stad van God.
God is onze machtige koning.
En iedereen weet:
hij zal ons beschermen.
=God beschermt zijn stad voor altijd
5Koningen wilden de stad aanvallen.
Samen gingen zij erheen.
6Maar toen ze de stad van God zagen,
werden ze bang, en ze vluchtten.
7Ze schudden en beefden,
zoals een vrouw beeft die een kind krijgt.
8Of zoals schepen schudden op zee,
als het hard gaat stormen.
9Het was ons altijd al verteld,
maar nu hebben wij het zelf gezien:
God beschermt de stad voor altijd,
de stad van de machtige Heer,
de stad van onze God.
=Iedereen brengt eer aan God
10God, als wij in uw tempel zijn,
denken we aan uw trouw.
11Iedereen op aarde kent uw naam.
Iedereen brengt u eer,
omdat u goed en machtig bent.
12De berg Sion is blij,
de steden van Juda juichen,
omdat u goed en eerlijk bent.
13Laten we om de stad heen lopen,
en alle torens tellen.
14Laten we de muren bekijken,
en de paleizen bewonderen.
Dan kunnen we aan onze kinderen vertellen:
15'Zo is God, onze God, nu en altijd.
Hij zal ons altijd leiden.'
=Psalm 49
#49
1Een lied van de Korachieten. Voor de zangleider.
=Luister naar mijn wijze woorden
2Volken op aarde, luister.
Bewoners van de wereld, luister goed.
3Mensen met macht en gewone mensen,
armen en rijken,
luister allemaal goed!
4Wijze woorden wil ik spreken,
waar ik goed over nagedacht heb.
5Wijze lessen heb ik geleerd.
Nu vertel ik ze door in mijn lied.
=Het leven is niet te koop
6Ik ben niet bang als er gevaar dreigt.
Ik ben niet bang als mijn vijanden mij kwaad doen.
7Zij denken dat hun geld hen helpt,
ze laten graag zien hoe rijk ze zijn.
8Maar ze kunnen niemand beschermen tegen de dood,
zichzelf niet en een ander niet.
Ze kunnen het leven niet van God kopen.
9Want een leven is te duur,
niemand kan dat betalen, nooit.
10Geen mens kan altijd blijven leven.
Iedereen gaat dood en wordt begraven.
11Iedereen zal sterven,
alle wijze en alle domme mensen.
Ze moeten alles achterlaten.
12Het graf is voor altijd hun huis.
Daar wonen ze voorgoed,
ook al zijn ze nog zo rijk.
13Al hebben ze nog zo veel geld,
ze gaan dood, net als de dieren.
Dan wordt het donker om hen heen.
=Alleen God beschermt je tegen de dood
14Zo gaat het met mensen
die denken dat ze alles zelf kunnen.
Zo gaat het met mensen
die domme dingen zeggen
en denken dat ze wijs zijn.
15Zij gaan allemaal naar het land van de dood.
Ze zijn onderweg naar hun graf,
naar de plaats waar ze niemand meer zijn,
en waar niets van ze overblijft.
16Maar God zal mijn leven beschermen.
Hij haalt mij weg uit het land van de dood.
=In je graf kun je niets meenemen
17Wees niet bang als iemand steeds rijker wordt,
als hij veel meer heeft dan jij.
18Bij zijn dood kan hij niets meenemen.
Zijn rijkdom gaat niet mee in zijn graf.
19Misschien is hij wel trots op zijn succes
en wenst iedereen hem geluk.
20Maar hij gaat dood, net als zijn voorouders.
Hij zal het daglicht nooit meer zien.
21Een mens met veel geld, maar zonder verstand,
is niet meer dan een dier dat doodgaat.
=Psalm 50
#50
1Een lied van Asaf.
De Heer, de machtige God, gaat spreken.
Alle mensen roept hij bij elkaar,
alle mensen op de hele aarde.
=God gaat rechtspreken
2God komt uit Sion, die prachtige stad.
Een stralend licht schijnt om hem heen.
3Onze God komt, en hij zal niet zwijgen.
Een groot vuur gaat voor hem uit,
en rondom hem waait een hevige storm.
4God gaat rechtspreken over zijn volk.
Hemel en aarde moeten zijn oordeel horen.
5Alle mensen moeten komen,
iedereen die offers aan God brengt,
iedereen die trouw aan hem is.
6De hemel laat zien dat God rechtvaardig is,
hij is een eerlijke rechter.
=God wil dankbaarheid
7God zegt: 'Luister, mijn volk.
Israël, luister goed.
Ik, jullie eigen God, ga spreken.
Ik ga mijn oordeel geven.
8Jullie brengen veel offers aan mij,
precies zoals het hoort.
9Maar ik heb al die stieren uit je stal niet nodig,
en ook de bokken van je land hoef ik niet.
10Want alle dieren zijn van mij,
in de bossen, op de bergen, overal.
11Ik ken alle vogels in de lucht,
en de kleine dieren op het land zijn ook van mij.
12Als ik honger had,
zou ik jullie niet om eten vragen.
Want de aarde en alles wat er leeft, is van mij.
13Dus vlees van jullie stieren hoef ik niet,
en bloed van jullie bokken wil ik niet.
14Breng alleen maar offers om mij te danken.
Doe wat je aan mij belooft,
want ik ben de Allerhoogste.
15Bid tot mij in moeilijke tijden.
Dan zal ik jullie redden,
en jullie zullen mij eren.'
=God is kwaad op slechte mensen
16Maar tegen slechte mensen zegt God:
'Waarom doe je alsof je naar me luistert?
Waarom doe je alsof je trouw aan mij bent?
17Jullie willen mijn regels niet,
jullie luisteren niet naar mijn woorden.
18Jullie gaan graag met dieven om.
En iemand die de vrouw van een ander afpakt,
mag gewoon je vriend zijn.
19Uit jullie mond komen altijd leugens,
je liegt en bedriegt alleen maar.
20Jullie zeggen slechte dingen over je vrienden,
je spreekt zelfs kwaad over je eigen broer.
21Als jullie zulke slechte dingen doen,
kan ik niet zwijgen.
Want ik ben anders dan jullie!
Ik zal jullie aanklagen,
al jullie misdaden maak ik bekend.
22Luister dus goed,
jullie die mij niet trouw zijn.
Want anders scheur ik jullie aan stukken,
dan is er niemand die jullie redt.
23Maar mensen die mij dankoffers brengen,
die eren mij.
Ik zal hen redden,
en zij zullen dat zien.'
=Psalm 51
#51
1Een lied van David. Voor de zangleider.
2David maakte dit lied nadat de profeet Natan met hem gesproken had. Want David had met Batseba geslapen, terwijl zij getrouwd was met één van zijn soldaten.
=God, heb medelijden met mij
3God, u bent goed,
heb medelijden met mij!
Uw liefde is groot.
Vergeef me mijn zonden,
4neem mijn schuld weg,
maak mij weer schoon.
5Ik weet wat ik verkeerd heb gedaan,
steeds denk ik aan mijn fouten.
6Ik ben schuldig, schuldig tegenover u.
Ik heb gedaan wat u verkeerd vindt.
God, u bent een goede rechter,
u geeft een eerlijk oordeel over mij.
=God, neem mijn schuld weg
7Ik had al schuld toen ik geboren werd,
in de buik van mijn moeder was ik al schuldig.
8Maar u wilt dat ik u trouw ben,
en u helpt me daarbij.
U zult mij wijsheid geven,
diep in mijn hart.
9Neem mijn schuld weg,
dan kan ik weer bij u komen.
Maak mij weer schoon,
zo schoon als witte sneeuw.
10U hebt mij zwaar gestraft.
Maak me nu weer vrolijk en gelukkig,
laat me weer juichen!
11Let niet meer op mijn zonden,
vergeet wat ik verkeerd heb gedaan.
=God, maak mij van binnen nieuw
12God, geef mij weer een onschuldig hart.
Maak mij van binnen nieuw,
zorg dat ik trouw blijf aan u.
13Stuur me niet weg,
blijf dicht bij mij met uw kracht.
14Red mij, en geef me weer vreugde,
geef me nieuwe moed.
15Dan zal ik aan slechte mensen uw wetten leren,
zodat zij naar u gaan luisteren.
16U bent mijn redder, God,
red mij van de dreigende dood!
Dan zal ik juichen over uw goedheid.
17Heer, geef me kracht om te spreken.
Dan zal ik overal over u vertellen.
18Heer, u wilt van mij geen offers op uw altaar.
Die offers geven u geen vreugde.
19U wilt dat ik verdriet en spijt heb,
dat is het offer dat u wilt.
=God, wees goed voor Jeruzalem
20God, wees goed voor Jeruzalem,
bouw de muren van Sion weer op.
21Dan wilt u weer offers ontvangen,
offers die volgens de regels worden gebracht.
Dan worden er weer dieren geofferd in uw tempel,
dan worden er weer stieren verbrand op uw altaar.
=Psalm 52
#52
1Een lied van David. Voor de zangleider.
2David maakte dit lied toen Doëg uit Edom hem verraden had. Want Doëg had tegen Saul gezegd: 'David heeft zich verstopt in het huis van Achimelech.'
=God zal bedriegers straffen
3Waarom ben je trots op het kwaad dat je doet?
Waarom beledig je God steeds opnieuw?
Je denkt dat je sterk bent, maar dat ben je niet.
4Je maakt alleen maar slechte plannen,
je liegt altijd, en je bedriegt iedereen.
5Je houdt meer van het kwade dan van het goede.
Je vertelt liever leugens dan de waarheid.
6Je doet mensen graag pijn met je woorden,
je hebt er plezier in om hen te bedriegen.
7Maar God zal je vernietigen,
hij zal je grijpen en je weghalen uit je huis.
En met geweld haalt hij je weg uit het leven.
8Goede mensen zullen het zien,
en ze zullen eerbied hebben voor God.
Maar jou zullen ze uitlachen
en ze zullen zeggen:
9'Daar heb je die man!
Hij vertrouwde niet op God.
Hij dacht dat zijn geld hem wel kon redden,
maar dat werd juist zijn dood.'
=Ik dank God
10Maar ik ben dicht bij God,
in zijn huis ben ik gelukkig.
Want ik vertrouw op de liefde van God,
eeuwig en altijd.
11God, ik zal u altijd danken,
want u hebt veel voor mij gedaan.
Altijd zal ik over u vertellen
aan alle mensen die trouw zijn aan u.
Want u bent goed!
=Psalm 53
#53
1Een lied van David. Voor de zangleider. Op de wijs van het lied 'De fluit'.
=God kijkt of er wijze mensen zijn
2Mensen zonder verstand denken:
Er is geen God.
Die mensen doen verschrikkelijke dingen,
ze zijn alleen maar slecht.
Er is niemand die goed doet.
3God ziet alle mensen op aarde.
Vanuit de hemel kijkt hij
of er nog één mens wijs is,
één mens die zich houdt aan zijn wet.
4Maar ze zijn allemaal slecht,
slecht, oneerlijk en gemeen.
Er is niet één mens goed, niet één.
5Ze weten niet wat ze doen.
Ze onderdrukken het volk van God
om er zelf beter van te worden.
En ze bidden niet tot hem.
=God zal zijn volk helpen
6Maar nog even
en ze worden bang, heel bang.
Zo bang waren ze nog nooit.
God zal de vijanden van zijn volk doden,
dan liggen hun botten overal.
God wil hen niet meer,
en zijn volk lacht hen uit.
7Laat er uit Sion redding komen voor Israël!
Als God zijn volk helpt,
zal iedereen blij zijn.
Heel Israël zal juichen.
=Psalm 54
#54
1Een lied van David. Voor de zangleider. Bij dit lied wordt op een harp gespeeld.
2David maakte dit lied toen de inwoners van de stad Zif hem verraden hadden. Want ze hadden aan koning Saul verteld dat David zich bij hen verstopt had.
=God zal mij helpen
3Red mij, God!
U bent machtig, help mij!
4God, hoor mijn gebed,
luister naar mijn woorden.
5Want vijanden vallen mij aan,
met geweld proberen ze mij te doden.
En aan u denken ze niet.
6God, u zult mij helpen.
Heer, u geeft mij kracht.
7Laat mij nu niet in de steek!
Straf mijn tegenstanders en vernietig ze.
8Dan zal ik u een offer brengen.
Dan zal ik u danken, Heer,
want u bent goed.
9U zult mij bevrijden uit alle gevaar,
u zult mijn vijanden verslaan.
=Psalm 55
#55
1Een lied van David. Voor de zangleider. Bij dit lied wordt op een harp gespeeld.
=Mijn vijanden maken me bang
2God, luister naar mijn gebed,
verberg u niet als ik om hulp roep.
3Hoor mij en geef mij antwoord!
Ongelukkig loop ik rond,
ik ben wanhopig.
4Mijn vijanden maken me bang,
ze schreeuwen tegen mij.
Ze zijn slecht, ze brengen ellende.
Woedend vallen ze mij aan.
5Mijn hart bonst hevig,
ik ben doodsbang.
6Ik beef van angst,
mijn hele lichaam trilt.
7O, had ik maar vleugels,
net als een duif!
Dan zou ik wegvliegen,
op zoek naar rust.
8Ver weg zou ik vluchten,
's nachts zou ik slapen in de woestijn.
9Ik zou vluchten naar een veilige plek,
waar wind en storm me niet kunnen raken.
=Vernietig mijn vijanden, Heer
10Heer, breng mijn vijanden in verwarring,
laat ze voor altijd zwijgen.
Want nu is er ruzie en geweld in de stad,
11dag en nacht zie ik mijn vijanden vechten.
De stad is vol ellende en verdriet.
12Overal dreigt gevaar,
iedereen bedriegt elkaar.
13Niet alleen mijn vijanden lachen mij uit,
daar kan ik nog wel tegen!
Niet alleen mijn tegenstanders spotten met mij,
voor hen kan ik me verstoppen.
14Maar zelfs mijn vriend is een vijand geworden!
Hij was mijn beste vriend,
een mens zoals ikzelf.
Ik vertrouwde hem helemaal.
15Samen waren we vrolijk,
samen gingen we naar de tempel.
Daar vierden we feest met iedereen.
En toch is hij nu mijn vijand.
16Heer, laat al mijn vijanden sterven,
stuur ze levend naar het land van de dood!
Want ze zijn slecht,
ze brengen alleen maar ellende.
=God zal mij redden
17-18En ik? Ik roep naar God,
hij zal mij redden.
De hele dag ben ik verdrietig,
maar de Heer hoort mij.
19Hij zal mij redden, hij zal mij rust geven,
hij zal mij beschermen tegen mijn vijanden,
ook al zijn het er nog zo veel.
20God zal mij horen.
Hij is voor altijd koning,
hij zal mijn vijanden straffen.
Want zij hebben geen eerbied voor God,
ze zijn slecht en ze blijven slecht.
21Ze verraden hun vrienden,
en ze doen niet wat ze beloven.
22Ze zeggen prachtige dingen,
maar hun hart is vol haat.
Hun woorden klinken mooi,
maar ze zijn zo scherp als een mes.
=Vertrouw op de Heer
23Vertrouw op de Heer als het leven zwaar is.
Hij zal voor je zorgen.
Goede mensen laat hij nooit in de steek.
24God stuurt zijn vijanden naar het land van de dood.
Moordenaars en bedriegers zijn het!
Hij laat ze sterven als ze nog jong zijn.
Maar ik, ik mag op God vertrouwen.
=Psalm 56
#56
1Een gebed van David. Voor de zangleider. Op de wijs van het lied 'Een stille duif in de verte'.
David sprak dit gebed uit toen de Filistijnen hem gevangennamen in de stad Gat.2Help mij, God,
want mijn vijanden achtervolgen mij.
Steeds vallen ze me aan,
3telkens proberen ze me te grijpen.
Ze willen met me vechten,
ze denken dat ze sterker zijn dan ik.
4Ik ben bang, maar ik vertrouw op u.
5Op u vertrouw ik, God.
Ik wil voor u zingen,
want u hebt beloofd om mij te helpen.
Op u vertrouw ik.
Ik zal niet bang zijn,
want mensen kunnen mij geen kwaad doen.
6Mijn vijanden beledigen mij de hele dag,
ze willen mij alleen maar kwaad doen.
7Ze zitten maar te kijken,
ze kijken naar alles wat ik doe.
Ze wachten tot ze me kunnen doden.
8Straf mijn vijanden, God!
Laat uw woede zien en dood hen.
=Ik vertrouw op u, God
9U weet precies wat ik heb meegemaakt,
u kent mijn verdriet.
Het staat allemaal in uw boek.
10Als ik u om hulp vraag,
dan zullen mijn vijanden vluchten.
Want ik weet: u bent mijn God.
11Op u vertrouw ik, God,
ik wil voor u zingen.
Op u vertrouw ik, Heer,
want u hebt beloofd om mij te helpen.
12Op u vertrouw ik, God.
Ik ben niet bang,
want mensen kunnen mij geen kwaad doen.
13God, ik heb u offers beloofd,
offers om u te danken.
14Want u redt mij van de dood,
u zorgt dat ik niet sterf.
U beschermt mij, God.
Ik mag leven in uw licht.
=Psalm 57
#57
1Een gebed van David. Voor de zangleider. Op de wijs van het lied 'Vernietig mij niet'.
David sprak dit gebed uit toen hij voor koning Saul gevlucht was en zich in een grot verstopt had.2Help mij, God, help mij,
want bij u ben ik veilig.
U zult mij beschermen
totdat het gevaar voorbij is.
3Ik roep naar u,
u bent de allerhoogste God.
U bent de God die mijn vijanden straft.
4Stuur mij toch hulp vanuit de hemel,
jaag mijn vijanden weg!
Help mij met uw liefde en uw trouw.
5Ik lig op de grond, ik kan niets meer.
Mijn vijanden staan om me heen.
Het lijken wel leeuwen
die mij aan stukken willen scheuren.
Ze jagen op mij,
ze willen me doden.
6God, laat zien hoe machtig u bent,
in de hemel en op aarde!
=God heeft mij weer moed gegeven
7Mijn vijanden wilden mij doden,
ze hadden me bijna te pakken!
Ze hadden een kuil voor mij gegraven,
maar ze vielen er zelf in.
8Nu heb ik weer moed, God,
nu heb ik weer moed.
Ik wil muziek maken en zingen.
9Ik wil in het donker opstaan
en mijn harp laten klinken.
Ik wil de zon wakker maken met mijn lied!
10Heer, ik wil u danken,
overal op aarde wil ik voor u zingen.
11Heer, uw liefde is zo groot als de wereld,
uw trouw is zo hoog als de hemel.
12God, laat zien hoe machtig u bent,
in de hemel en op aarde!
=Psalm 58
#58
1Een stil gebed van David. Voor de zangleider. Op de wijs van het lied 'Vernietig mij niet'.
=Machtige leiders doen overal kwaad
2Machtige leiders,
zijn jullie eerlijke rechters?
Geven jullie een eerlijk oordeel over mensen?
3Nee, jullie bedenken verschrikkelijke plannen,
en overal op aarde doen jullie kwaad.
4Vanaf het eerste begin
leven jullie niet zoals God het wil.
Jullie liegen al vanaf je geboorte,
jullie deden al kwaad in de buik van je moeder.
5Jullie zijn slecht en oneerlijk,
en jullie luisteren niet.
6Nee, jullie willen niet luisteren,
naar niets en naar niemand.
=Heer, straf de slechte leiders
7Heer, vernietig die gevaarlijke leiders,
vernietig ze helemaal.
8Laat ze verdwijnen,
zoals water dat wegstroomt,
zoals pijlen die hun doel nooit raken.
9Laat ze verdwijnen,
zoals slakken die oplossen in slijm,
zoals baby's die dood geboren worden
en de zon nooit zullen zien.
10Laat ze verdwijnen,
zoals takken die wegwaaien in de wind.
Daar kun je geen vuur meer mee maken.
11Als de slechte leiders gestraft worden,
zijn goede mensen blij.
Want er moet een eind komen aan het kwaad.
12Dan zal iedereen zeggen:
'Goede mensen worden beloond.
Er is een God die eerlijk rechtspreekt op aarde.'
=Psalm 59
#59
1Een gebed van David. Voor de zangleider. Op de wijs van het lied 'Vernietig mij niet'.
David sprak dit gebed uit toen koning Saul bewakers naar Davids huis gestuurd had. Zij moesten David doden als hij naar buiten kwam.2God, bescherm mij tegen mijn vijanden,
red mij van mijn tegenstanders.
3Red mij van die misdadigers,
houd die moordenaars tegen!
4Mijn vijanden jagen op mij.
Ze vallen me aan, ze gebruiken geweld.
Maar ik ben onschuldig, Heer.
5Ze komen op mij af,
ze staan klaar om me te grijpen.
Maar ik heb niets verkeerds gedaan.
Heer, kom mij te hulp!
6U bent een machtige God,
u bent de God van Israël.
Kom mij te hulp en straf mijn vijanden,
straf de mensen die niet trouw zijn aan u,
straf die verraders.
7Elke avond komen mijn vijanden terug,
het lijkt wel een troep grommende honden.
Ze zwerven door de straten,
8ze zeggen vreselijke dingen.
Hun woorden zijn zo scherp als messen.
En ze denken dat u hen niet hoort.
9Maar u zult om hen lachen, Heer,
u lacht hen allemaal uit.
10Op u vertrouw ik, u geeft mij kracht.
U bent mijn God, u beschermt mij.
=God, kom mij te hulp
11God, u bent toch trouw?
Kom mij dan te hulp,
laat zien hoe u mijn vijanden verslaat.
12Maar dood ze niet meteen,
want iedereen moet het zien.
Iedereen moet weten hoe u mijn vijanden straft.
Maak ze eerst bang
en laat ze dan pas sterven.
U bent machtig,
u beschermt uw volk, Heer.
13Mijn vijanden zeggen alleen maar slechte dingen,
en ze vinden zichzelf geweldig.
Ze bedriegen iedereen,
en ze wensen andere mensen kwaad toe.
Laat dat kwaad henzelf treffen!
14Laat zien dat u woedend bent.
Vernietig ze, vernietig ze voor altijd!
Dan zal iedereen op aarde weten dat u God bent,
dat u heerst over Israël.
15Elke avond komen mijn vijanden terug,
het lijkt wel een troep grommende honden.
Ze zwerven door de straten,
16op zoek naar eten.
En ze klagen als er niet genoeg is.
17Maar ik, ik zal zingen over uw macht.
Elke ochtend zal ik juichen over uw trouw.
Want u beschermt mij tegen gevaar,
bij u ben ik veilig.
18U geeft mij kracht.
Voor u zal ik zingen.
U bent de God die mij beschermt,
u blijft mij trouw.
=Psalm 60
#60
1Een gebed van David, een les. Voor de zangleider. Op de wijs van het lied 'De lelie van de wet'.
2David sprak dit gebed uit toen hij oorlog voerde tegen de Arameeërs uit Naharaïm en Soba. Joab leidde het leger van David. Op de terugweg naar Israël versloeg hij in het Zoutdal 12.000 mannen uit Edom.
=De koning bidt voor zijn volk
3God, u wilt ons niet meer zien!
U hebt ons alle kanten op gejaagd,
zo woedend bent u.
Laat het weer goed met ons gaan!
4U hebt de aarde laten beven.
U hebt ons land verwoest.
Laat het niet verdwijnen,
bouw het weer op!
5U hebt ons laten lijden,
u hebt ons zwaar gestraft.
6Roep ons nu weer bij elkaar.
Laat ons ontsnappen aan onze vijanden,
7red de mensen van wie u houdt.
Hoor ons gebed en help ons.
=God geeft antwoord aan de koning
8God heeft in zijn tempel gesproken:
'Ik zal je vijanden verslaan,
ik zal juichen om de overwinning.
Ik verover de stad Sichem,
ik neem het dal bij Sukkot weer in bezit.
9Het gebied Gilead zal weer van mij zijn,
en heel het gebied van de stam Manasse.
Ik zal heersen in Efraïm en Juda,
in heel Israël, van noord tot zuid.
10Ik zal ook Moab en Edom veroveren,
en de Filistijnen zullen voor mij juichen.'
=De koning vraagt God om hulp
11-12God, u wilde ons niet meer zien,
maar help ons nu!
Ga met onze legers mee,
ga voor onze soldaten uit.
Breng ons naar het land Edom,
breng ons in de steden van de vijand!
13Bescherm ons tegen onze vijanden.
Mensen kunnen ons niet helpen,
14maar samen met u zijn we sterk.
U zult onze vijanden verslaan.
=Psalm 61
#61
1Een lied van David. Voor de zangleider. Bij dit lied wordt op een harp gespeeld.
=God, luister naar mijn gebed
2God, hoor hoe ik om hulp roep,
luister naar mijn gebed!
3-4Ik ben ver bij u vandaan.
Ik roep naar u,
want ik ben wanhopig.
Bescherm mij tegen mijn vijanden.
Neem me mee naar een hoge rots,
waar ik zelf niet kan komen.
Daar zal ik veilig zijn.
5Laat mij voor altijd bij u wonen.
Blijf dicht bij me, zodat ik veilig ben.
6God, u hoort alles wat ik u beloof,
u hoort het gebed van al uw dienaren.
7Geef een lang leven aan de koning.
Zorg dat hij voor altijd regeert,
8en dat hij u altijd blijft dienen.
Bescherm hem met uw liefde en trouw.
9Dan zal ik altijd voor u zingen,
dan zal ik u elke dag offers brengen.
=Psalm 62
#62
1Een lied van David. Voor de zangleider. Op de wijs van een lied van Jedutun.
=God geeft mij rust
2Alleen bij God krijg ik rust,
alleen hij kan mij redden.
3Bij hem ben ik veilig.
Hij redt mij altijd,
hij beschermt me.
Er zal mij geen kwaad overkomen.
4Hoe lang blijven jullie mij aanvallen, moordenaars?
Hoe lang nog bedreigen jullie mij met de dood?
Ik ben maar alleen,
ik kan me niet verdedigen.
Ik ben te zwak om me te verzetten.
5Jullie willen mij doden.
Jullie liegen de hele dag.
Jullie spreken wel vriendelijke woorden,
maar je hart is vol haat.
6Alleen bij God zoek ik rust.
Ik verwacht mijn hulp van hem.
7Alleen bij hem ben ik veilig.
Hij redt mij altijd,
hij beschermt me.
Er zal mij geen kwaad overkomen.
=Laten we op God vertrouwen
8De Heer redt mij, hij geeft me kracht.
Bij hem ben ik veilig, want hij is machtig.
Bij hem vind ik bescherming.
9Laten we op God vertrouwen,
en hem onze zorgen vertellen.
Hij zal ons helpen.
10Mensen leven maar heel kort,
het maakt niet uit hoe machtig ze zijn.
Ze zijn niets waard,
hun leven is zo voorbij.
11Vertrouw niet op geweld,
denk niet dat stelen voordeel brengt.
En als je rijker en rijker wordt,
denk dan niet steeds aan je geld.
12Heer, u bent een machtige God.
Dat hebt u zelf gezegd,
en ik heb het ook van anderen gehoord.
13Steeds weer laat u uw liefde zien.
U geeft aan ieder mens wat hij verdient.
=Psalm 63
#63
1Een lied van David.
David maakte dit lied toen hij gevlucht was naar de woestijn van Juda.2God, u bent mijn God!
Ik zoek u,
met heel mijn hart verlang ik naar u,
mijn hele lichaam verlangt naar u.
Om mij heen is het dor en droog,
nergens vind ik water.
3Ik verlang naar u,
want ik heb u gezien in uw tempel.
Daar zag ik hoe machtig u bent.
4Ik wil voor u zingen,
want uw liefde is meer waard dan mijn leven.
5Mijn leven lang wil ik u prijzen,
met mijn handen omhoog tot u bidden.
6Dat is genoeg voor mij,
dat is alles wat ik verlang.
Ik wil voor u juichen en zingen.
7's Nachts lig ik wakker en ik denk aan u,
steeds weer noem ik uw naam.
8Want u hebt mij altijd geholpen.
Bij u ben ik veilig,
en ik juich van vreugde.
9Ik wil dicht bij u zijn,
want u houdt mij vast,
u beschermt mij.
10Mijn vijanden willen mij doden.
Jaag ze weg naar het land van de dood,
diep in de aarde.
11Laat ze sterven door geweld,
laat wilde dieren hen aan stukken scheuren!
12Dan zal de koning blij zijn, God,
en heel uw trouwe volk zal gelukkig zijn.
Maar leugenaars zullen voor altijd zwijgen.
=Psalm 64
#64
1Een lied van David. Voor de zangleider.
=God, bescherm mij
2God, luister naar mij,
hoor hoe ik klaag!
Bescherm mij,
want mijn vijanden maken me bang.
3Verberg mij voor hen,
want ze willen me kwaad doen.
4Hun tong is net een scherp mes,
hun woorden zijn net giftige pijlen.
5Ze jagen op onschuldige mensen.
Eerst laten ze zich niet zien,
dan vallen ze plotseling aan.
Ze zijn voor niemand bang.
6-7Ze bedenken slechte plannen
om mensen in hun macht te krijgen.
Ze bedenken misdaden en zeggen:
'Niemand ziet ons toch?
Niemand kent ons plan,
niemand weet wat we denken.
Het lijkt alsof we onschuldig zijn.'
8-9Maar dan ineens straft God hen.
Hij straft hen voor hun woorden,
hij raakt hen met de pijlen van zijn woede.
Iedereen die het ziet, wordt bang.
10Dan krijgen alle mensen eerbied voor God.
Ze vertellen over zijn daden,
want ze zien dat hij slechte mensen straft.
11Goede en eerlijke mensen zijn blij.
Want bij de Heer zijn ze veilig,
bij hem zijn ze gelukkig.
=Psalm 65
#65
1Een lied van David. Voor de zangleider.
=God vergeeft mensen
2Iedereen moet u prijzen, God,
u die woont op de berg Sion.
Iedereen moet doen wat hij aan u beloofd heeft!
3U luistert als wij bidden,
u luistert als we in uw tempel zijn.
4U straft ons niet,
ook al doen we veel verkeerd.
5Gelukkig zijn mensen die u hebt uitgekozen,
want zij mogen bij u komen.
Ze mogen in uw tempel wonen,
en genieten van het goede dat u geeft.
6God, u geeft ons antwoord als wij bidden,
u laat ons uw wonderen zien.
U beschermt ons, u redt ons.
Iedereen vertrouwt op u,
iedereen, overal op aarde,
tot voorbij de verste zee.
=God zorgt voor de aarde
7God, u bent machtig en sterk.
U hebt de bergen stevig vastgezet.
8U zorgt dat de zee weer kalm wordt,
en dat de hoge golven gaan liggen.
U maakt een eind aan oorlogen.
9Iedereen die uw wonderen ziet, eert u.
Alle mensen juichen, overal op aarde.
10U zorgt dat de aarde vruchtbaar is,
want uw rivieren zijn vol water.
Daardoor kan er koren groeien,
ja, zo kan alles groeien.
11U laat het regenen op de velden.
De regen komt diep in de grond,
en maakt de harde aarde zacht.
Zo kunnen jonge planten groeien.
12U zorgt voor een goede oogst,
het hele jaar door.
Overal is er meer dan genoeg.
13-14Zelfs woestijnen worden groen.
Op de velden eten schapen gras,
en in de dalen groeit het koren.
De mensen op de heuvels juichen,
de mensen in de dalen zingen.
Overal klinkt muziek en gejuich!
=Psalm 66
#66
1Een lied. Voor de zangleider.
Juich voor God, alle volken!
=Juich voor God
2Zing een lied over hem,
want hij is de hoogste God.
Breng hem eer en prijs hem.
3Zeg tegen God:
'U doet grote wonderen,
u bent machtig!
Al uw vijanden zijn bang voor u.
4Iedereen moet voor u knielen
en voor u zingen.'
5Volken, zie wat God gedaan heeft,
kijk naar zijn grote wonderen op aarde!
6Van de zee maakte hij droog land.
Zo kon zijn volk veilig verdergaan.
Wat waren ze blij!
7God is machtig, hij heerst voor altijd.
Hij ziet alles wat mensen doen.
Laat iedereen hem dus gehoorzaam zijn.
8Volken, zing voor onze God,
prijs hem met een lied!
9Want hij beschermt ons tegen de dood,
en hij geeft ons kracht.
=God vergeeft ons
10God, u keek diep in ons hart.
U wilde weten of we goed of slecht waren,
en of we u trouw zouden blijven.
11Daarom bracht u ons in moeilijkheden.
U liet ons veel lijden,
12en u stuurde vijanden op ons af.
Steeds waren we in groot gevaar.
Maar u redde ons,
en u bracht ons naar een vruchtbaar land.
=God helpt mij
13Ik zal naar uw tempel komen.
Daar zal ik offers aan u brengen,
en doen wat ik beloofd heb.
14Want toen ik het moeilijk had,
heb ik tegen u gezegd:
15'Als u mij redt,
zal ik schapen voor u slachten,
en ik zal koeien en geiten offeren.'
16Kom en luister naar mij,
iedereen die trouw is aan God.
Hoor wat hij voor mij deed!
17Ik bad tot God
en ik zong een lied om hem te eren.
18Als mijn hart vol kwaad was geweest,
zou de Heer niet naar mij geluisterd hebben.
19Maar hij heeft wel naar mij geluisterd,
hij heeft mijn gebed gehoord.
20Laat iedereen God danken,
want hij heeft mijn gebed gehoord.
Hij was goed voor mij!
=Psalm 67
#67
1Een lied. Voor de zangleider. Bij dit lied wordt op een harp gespeeld.
=Alle volken moeten zingen over God
2God, laat ons uw liefde zien
en maak ons gelukkig.
Wees bij ons en bescherm ons.
3Dan zal iedereen zien dat u mensen redt,
iedereen zal zien hoe u mensen leidt.
4Laten alle volken over u zingen, God,
laat iedereen u prijzen!
5Laten de mensen blij zijn en juichen,
want u bent een eerlijke rechter.
U heerst over alle landen op aarde.
6God, laten alle volken over u zingen,
laat iedereen u prijzen!
7Onze God gaf ons een goede oogst.
Hij maakt ons gelukkig.
8Laat hij ons steeds weer gelukkig maken.
Dan zal iedereen hem eren,
iedereen, op de hele aarde.
=Psalm 68
#68
1Een lied van David. Voor de zangleider.
=Zing een lied voor God
2Als God verschijnt in de strijd,
vluchten zijn vijanden,
zijn tegenstanders verdwijnen.
3God jaagt hen weg.
Ze verdwijnen,
net als sneeuw die smelt in de zon,
net als rook die wegwaait in de wind.
4Maar mensen die God liefhebben, zijn blij.
Zij juichen als God verschijnt,
ze juichen van blijdschap.
5Zing voor God, zing een lied voor hem.
Juich als hij komt op zijn wagen van wolken,
maak je klaar voor zijn komst.
Heer is zijn naam!
6Hij woont in zijn heilige tempel.
Hij helpt weduwen,
en hij beschermt kinderen zonder vader.
7God geeft aan eenzame mensen een thuis.
Aan gevangenen geeft hij de vrijheid,
hij maakt hen gelukkig.
Maar mensen die zich tegen hem verzetten,
zullen ongelukkig worden.
=God heeft zijn volk geholpen
8God, toen u uw volk hielp in de strijd,
en hen leidde door de woestijn,
9toen beefde de aarde,
en uit de hemel stroomde de regen neer.
Want u was daar, God,
u, die heerst vanaf de berg Sinai.
Want u was daar, God,
u, de God van Israël.
10God, u liet de regen stromen,
zo maakte u dor land weer groen.
11U liet uw volk daar wonen, God.
U gaf het land aan mensen zonder macht.
Zo goed bent u!
=De Heer heeft overwonnen
12-13Toen de Heer een bevel gaf,
vluchtten de koningen van Kanaän,
ze vluchtten haastig weg met hun legers.
Alle vrouwen vertelden dat nieuws aan elkaar.
En ze verdeelden de spullen
die de legers achtergelaten hadden.
14-15Maar alle mannen sliepen rustig door.
De machtige God heeft rijke koningen verslagen.
Die koningen waren machtig en sterk,
maar de Heer heeft hen overwonnen.
=De Heer woont in zijn heilige tempel
16-17Bergen van Basan,
grote, hoge bergen,
waarom zijn jullie jaloers?
Waarom zijn jullie jaloers
op de berg die God heeft uitgekozen?
Op die berg zal hij voor altijd wonen.
18De Heer ging van de berg Sinai
naar zijn heilige tempel.
Hij had veel strijdwagens om zich heen,
duizenden, ja tienduizenden!
19De Heer, onze God, ging naar zijn heilige tempel.
Hij nam gevangenen met zich mee,
en geschenken van zijn vijanden.
=Iedereen gaat naar de tempel van God
20Laat iedereen de Heer danken, elke dag.
Want hij helpt ons, hij redt ons.
21Onze God is een God die mensen bevrijdt.
God, de Heer, redt ons van de dood.
22-23De Heer zegt:
'Ik zal jullie vijanden overal vandaan halen,
van de hoogste bergen,
en uit de diepste zeeën.
Ik sla hun hoofden kapot,
als straf voor hun misdaden.
24Hun bloed ligt in plassen op de grond.
Jullie zullen door dat bloed heen lopen,
en de honden zullen het oplikken.'
25-26Kijk, allemaal!
Een grote stoet gaat naar de tempel van God.
De zangers lopen voorop,
daarachter komen de muzikanten,
en overal dansen meisjes met trommels.
Allemaal zijn ze op weg
naar de tempel van God, de grote koning.
27-28Mensen van alle stammen lopen mee,
uit het hele land, van noord tot zuid.
Laat iedereen God danken in de tempel.
Iedereen uit het volk van Jakob
moet de Heer danken.
=God, straf slechte mensen
29-30U liet ons uw macht zien, God,
vanuit uw tempel in Jeruzalem.
Laat ons opnieuw zien hoe machtig u bent!
Dan zullen koningen u geschenken brengen.
31Straf volken die alleen maar willen vechten,
en vernietig mensen die alleen maar rijk willen zijn.
Straf ze allemaal!
32Dan zullen de Egyptenaren u danken,
en de Nubiërs zullen u geschenken brengen.
=Iedereen moet God eren
33Laat iedereen op aarde zingen voor God,
laat iedereen een lied zingen voor de Heer.
34Hij rijdt door de hoogste hemel
op een wagen van wolken.
Luister naar zijn machtige stem.
35Breng eer aan God, want hij is machtig.
Hij heerst over Israël,
zijn macht is oneindig groot.
36Breng eer aan God, de God van Israël,
eer hem in zijn tempel.
Hij maakt zijn volk machtig en sterk.
Dank de Heer!
=Psalm 69
#69
1Een lied van David. Voor de zangleider. Op de wijs van het lied 'De lelies'.
=Red mij, God
2-3Red mij, God,
want ik krijg bijna geen adem meer.
Het is alsof ik verdrink,
alsof ik wegzak in de modder.
Nergens vind ik meer steun!
Het is alsof ik meegetrokken word
door de stroom van een rivier,
in water dat te diep is.
4Ik bleef steeds om u roepen,
maar nu kan ik niet meer,
er komt geen geluid meer uit mijn keel.
Ik bleef kijken of ik u zag,
maar nu zijn mijn ogen te moe.
5Ik heb heel veel vijanden,
meer dan ik kan tellen.
Ze haten mij zonder reden.
Ze willen me kwaad doen
en ze vertellen leugens over mij.
Ze willen dingen van mij terug
die ik nooit heb gestolen.
=Niemand heeft respect voor mij
6God, u weet dat ik verkeerd geleefd heb,
u weet dat ik schuldig ben.
7Heer, machtige God,
zorg dat mensen die op u vertrouwen,
zich niet voor mij hoeven te schamen.
God van Israël, laat mensen die u zoeken,
niet lijden door mijn fouten.
8Ik ben ongelukkig omdat ik u trouw ben.
Niemand heeft respect voor mij!
9Zelfs mijn familie wil me niet meer kennen,
ik ben een vreemde voor mijn eigen broers.
10Mijn liefde voor uw tempel is groot,
ik kan aan niets anders denken.
Het doet mij pijn als mensen u beledigen.
11Ik huilde omdat ik u liefheb,
ik at niet en ik dronk niet.
Maar ik werd door iedereen beledigd.
12Ik trok sombere kleren aan,
maar ik werd door iedereen uitgelachen.
13Nu wordt er op straat over mij gepraat,
en dronken kerels zingen liedjes over mij.
=Heer, laat mij uw goedheid zien
14Heer, ik vraag u om hulp,
laat mij opnieuw uw goedheid zien!
Antwoord mij, God,
want uw liefde is groot.
Laat mij uw trouw zien, en red mij.
15-16Red mij van mijn vijanden,
laat me niet sterven!
Het is alsof ik stik in de modder,
alsof ik verdrink in diep water.
Laat de stroom van het water me niet meetrekken,
laat me niet verdrinken in de diepte.
17Antwoord mij, Heer,
want u bent goed en trouw.
Help mij, want uw liefde is groot.
18Verberg u niet voor mij,
geef mij toch antwoord,
want ik ben in nood.
19Kom bij me en red mijn leven,
bevrijd me van mijn vijanden.
=Heer, straf mijn vijanden
20Heer, u kent al mijn vijanden.
U weet wat ze met mij hebben gedaan,
u ziet hoe slecht het met mij gaat.
21Ik heb alle moed verloren,
ik voel me ziek.
Ik hoopte op medelijden,
maar dat kreeg ik niet.
Ik zocht mensen die me konden troosten,
maar die vond ik niet.
22Mijn vijanden deden vergif in mijn eten,
en ze gaven me azijn te drinken.
23Heer, laat ze stikken in hun eigen eten,
samen met hun vrienden.
24Zorg dat hun ogen niets meer zien,
zorg dat ze geen kracht meer hebben.
25Laat ze zien hoe woedend u bent,
zorg dat ze niet kunnen ontsnappen.
26Verwoest hun huizen,
laat er niemand meer wonen!
27Want ze achtervolgen mensen die al door u zijn gestraft,
en ze lachen om mensen die door u zijn gedood.
28Tel al hun misdaden bij elkaar op,
vergeef hun niets!
29Haal hun namen weg uit uw boek,
tel ze niet mee bij de goede mensen.
30God, ik ben zwak en ik heb pijn,
help mij en bescherm mij.
=Het volk van God krijgt nieuwe moed
31Ik wil God prijzen met een lied,
ik wil hem eren en danken.
32Dat heeft de Heer liever dan een offer,
dan een stier die voor hem wordt geslacht.
33Mensen die trouw zijn aan God,
zullen zien dat ik hem dank.
Zo krijgen ze nieuwe moed.
34De Heer zal luisteren naar zijn arme volk.
Nu leven ze nog in het land van hun vijanden,
maar hij zal hen niet vergeten.
35Laat de hele wereld zingen voor de Heer,
alles wat leeft in de hemel, op aarde en in de zee.
36-37Want hij zal Jeruzalem redden,
hij zorgt dat er weer huizen komen in Juda.
Het volk van God zal daar weer wonen,
de mensen die God liefhebben, krijgen hun land terug.
Zij zullen het land voor altijd bezitten.
=Psalm 70
#70
1Een lied van David. Voor de zangleider. Een gebed om hulp.
=God, kom mij redden
2God, kom mij redden.
Kom snel en help mij, Heer!
3Houd mijn vijanden tegen,
want ze willen mij kwaad doen.
Straf ze, jaag ze weg,
want ze willen mij doden!
4Zorg dat ze moeten vluchten,
want ze lachen om mijn ellende.
5Maar geef vreugde aan mensen die bij u willen zijn.
Laat ze op u vertrouwen en steeds weer zeggen:
'God is machtig!'
6Ik ben ongelukkig en alleen.
God, kom snel!
U zult mij helpen,
bij u ben ik veilig.
Wacht niet langer, Heer!
=Psalm 71
=Heer, bescherm mij
#71
1Heer, bij u zoek ik bescherming,
laat me niet alleen.
2Wees goed voor mij en red mij.
Luister naar mij en help mij!
3Wees voor mij een veilige plek
waar ik altijd heen kan gaan.
U zult mij redden,
want u bent sterk en machtig.
U zult me beschermen tegen gevaar.
4God, bevrijd mij uit de macht van slechte mensen,
van mensen die mij onderdrukken.
5Op u vertrouw ik, Heer, mijn God.
Mijn leven lang vertrouw ik al op u.
6U helpt mij al vanaf mijn geboorte,
u zorgde al voor mij in de buik van mijn moeder.
Daarom zal ik altijd voor u zingen.
7Voor veel mensen ben ik een voorbeeld,
want ze zien dat u mij beschermt.
8Ik zing over u,
elke dag weer zing ik over uw macht.
9Vergeet mij niet, nu ik oud ben.
Laat mij niet alleen, nu mijn kracht verdwijnt.
10Want mijn vijanden praten over mij,
samen maken ze plannen om mij te doden.
11Ze zeggen: 'God heeft hem in de steek gelaten.
Kom op, laten we hem grijpen!
Niemand zal hem komen redden.'
12God, laat mij niet alleen,
kom snel en help mij.
13Mijn vijanden willen me kwaad doen.
Straf ze, houd ze tegen!
Jaag ze weg en dood ze.
=Ik blijf altijd op u vertrouwen
14Ik blijf altijd op u vertrouwen,
steeds weer zal ik over u zingen.
15Elke dag zal ik vertellen over uw goedheid.
Steeds opnieuw zal ik spreken over uw wonderen,
het zijn er meer dan ik kan tellen.
16Heer, mijn God,
ik zal spreken over uw macht,
ik zal zingen over uw goedheid,
want niemand is zo goed als u!
17U leert mij hoe ik moet leven, God,
dat leerde u mij al toen ik nog jong was.
En nog steeds vertel ik over uw wonderen.
18God, laat mij niet alleen,
nu ik oud ben en grijze haren heb.
Want ik wil blijven vertellen over uw macht
aan alle mensen die na mij komen.
19God, uw goedheid is zo groot als de wereld.
U hebt wonderen gedaan,
niemand is zo machtig als u!
20U hebt ellende en rampen op mij afgestuurd.
Help mij nu en geef me nieuwe kracht,
red mij en laat me weer leven.
21Zorg dat ik weer van iedereen respect krijg.
Geef mij nieuwe moed!
22Dan zal ik u danken voor uw trouw.
Ik zal voor u spelen op de harp
en een lied zingen voor u,
heilige God van Israël.
23Ik zal voor u juichen en zingen,
want u zult mij bevrijden.
24Ik zal over uw goedheid spreken,
elke dag weer.
Want u straft mijn vijanden,
u jaagt ze weg.
=Psalm 72
#72
1Een lied van Salomo.
God, help de koning.
Help hem om een goede heerser te zijn,
net zo rechtvaardig als u.
=God, laat er overal vrede zijn
2Help hem om een eerlijke rechter te zijn,
een goede leider van uw trouwe volk.
3Laat er overal vrede zijn,
op alle bergen, op alle heuvels.
4God, help de koning,
help hem om goed te zijn voor arme mensen,
voor mensen zonder macht.
Zorg dat hij hun onderdrukkers doodt.
5Laat de koning heel lang leven,
zo lang als de zon en de maan bestaan,
zo lang als er mensen op aarde zijn.
6Zorg dat hij goed is voor mensen,
zoals regen goed is voor droog land.
7Laat het goed gaan met eerlijke mensen,
zo lang als de koning regeert.
Laat er overal vrede zijn,
zo lang als de maan bestaat.
8Laat de koning heersen over de hele aarde,
van het oosten tot het westen,
van het noorden tot het zuiden.
9Laten de volken uit de woestijn hem dienen,
en laten zijn vijanden voor hem knielen.
10Laten andere heersers hem geschenken brengen,
overal vandaan.
Laten zij hem kostbare schatten geven.
11Laten ze hem gehoorzaam zijn,
laten alle volken naar hem luisteren.
=De koning redt arme mensen
12De koning zal arme mensen bevrijden,
mensen in nood zal hij helpen.
Iedereen die om hulp roept, zal hij helpen.
13Mensen zonder macht zal hij bevrijden,
hij zal het leven van arme mensen redden.
14Hij zal hen redden uit gevaar,
hij zal hen bevrijden van geweld,
want hun leven is kostbaar voor hem.
15Laat de koning lang regeren!
Mensen zullen hem goud geven
en steeds voor hem bidden.
Ze zullen God vragen om de koning te helpen,
elke dag opnieuw.
16Overal zal koren groeien,
zelfs boven op de bergen.
Het rijpe koren bedekt het hele land,
zoals bossen de Libanon-bergen bedekken.
En iedereen zal leven in vrede en geluk.
17De koning zal altijd machtig zijn,
zo lang als de zon bestaat.
Iedereen zal dat weten.
Alle volken eren de koning.
Ze willen net zo gelukkig worden als hij,
dat wensen ze elkaar toe.
=Laat iedereen God danken
18Laat iedereen God danken.
Hij is de Heer, de God van Israël.
Hij doet wonderen, hij alleen.
19Laat iedereen hem altijd danken,
want hij is machtig.
Laat God over de hele aarde heersen.
Amen, amen!
20Hier eindigen de gebeden van David, de zoon van Isaï.
=Psalm 73
#73
1Een lied van Asaf.
God is goed voor Israël,
voor de mensen die hem trouw zijn.
=Slechte mensen lijken gelukkig
2Toch was ik bijna bij hem weggegaan.
Bijna ging het mis met mij.
3Want ik was jaloers op slechte mensen.
Steeds zag ik hoe gelukkig zij zijn.
4Ze zijn nooit ziek,
ze zien er altijd gezond uit.
5Ze hebben geen zorgen en geen pijn,
ze lijden niet, zoals andere mensen.
6Slechte mensen zijn trots,
ze voelen zich sterker dan anderen.
Onrecht vinden ze heel gewoon.
7Ze hebben het veel te goed
en ze vinden zichzelf geweldig.
8Ze lachen andere mensen uit.
Ze spreken kwaad over anderen
en dreigen met geweld.
9Ze beledigen God
en ze doen mensen pijn met hun woorden.
10Omdat het met slechte mensen goed gaat,
loopt iedereen achter hen aan.
Iedereen gelooft hun woorden graag.
11Slechte mensen zeggen:
'De allerhoogste God merkt toch niets.
Hij weet niet wat wij doen.'
12Zo zijn slechte mensen:
ze hebben nooit zorgen
en ze worden steeds rijker.
=Toch gaat het fout met slechte mensen
13Ben ik dan voor niets eerlijk geweest?
Heb ik voor niets altijd goed geleefd?
14Elke dag moest ik lijden.
God strafte me, elke ochtend weer.
15Maar ik wilde niet meepraten met slechte mensen.
Ik wilde trouw blijven aan God en zijn volk.
16Daarom probeerde ik te begrijpen
waarom het met slechte mensen goed gaat.
Op die vraag vond ik geen antwoord.
17Maar toen ging ik naar de tempel van God.
Daar ontdekte ik hoe het met slechte mensen afloopt.
18Nu is het mij duidelijk, Heer.
U zorgt dat het met slechte mensen fout gaat.
Er zal niets van hen overblijven.
19Ze worden in één keer vernietigd.
Hun einde is verschrikkelijk.
20Als u hen wegjaagt, Heer,
dan verdwijnen ze meteen,
net zo snel als een droom verdwijnt in de ochtend.
=Wie dicht bij God is, is veilig
21Vroeger was ik vaak kwaad van binnen.
Ik vond het leven niet eerlijk.
22Ik begreep er niets van,
ook al was ik dicht bij u.
23Maar nu weet ik
dat u er altijd voor mij bent.
U houdt mijn hand vast,
24u leidt me en u geeft me raad.
En eens zult u mij bij u nemen.
25U bent alles voor mij,
in de hemel en op aarde.
26Ook als ik geen kracht meer heb,
als ik heel zwak ben,
dan bent u er, God.
Altijd ben ik veilig bij u,
u bent alles wat ik nodig heb.
27Met mensen die u niet willen eren,
loopt het verkeerd af.
Iedereen die niet trouw is aan u,
verdwijnt voor altijd.
28Maar mij beschermt u, Heer.
Ik wil graag dicht bij u zijn, God.
Ik vertel over uw goedheid, overal.
=Psalm 74
#74
1Een lied van Asaf.
God, waarom wilt u ons niet meer zien?
Waarom bent u woedend op ons?
U zou toch voor ons zorgen?
=God, vergeet uw volk niet
2Denk aan het volk dat u eens hebt uitgekozen.
Denk aan de mensen die u bevrijd hebt
en die voor altijd bij u horen.
Denk aan de berg Sion,
de plek waar u woonde.
3Kom terug naar uw stad,
waar alleen nog maar puin ligt.
Kom terug naar uw tempel,
die verwoest is door uw vijanden.
4Midden in uw huis stonden zij te schreeuwen.
Ze zetten er hun vlag neer
als teken van hun overwinning.
5-6Ze zwaaiden hun bijlen omhoog
en hakten wild om zich heen.
Alle versieringen sloegen ze stuk.
7Ze staken uw heilige tempel in brand,
ze verwoestten de plaats waar u woonde.
Ze hadden geen respect voor uw huis.
8Ze wilden ons allemaal vernietigen,
ze verbrandden alle tempels in het land.
=God, waarom doet u niets?
9God, wij krijgen van u geen enkel teken.
Er is niet één profeet meer,
en niemand weet hoe lang dat nog duurt.
10Hoe lang zullen uw vijanden nog om u lachen?
Mogen ze altijd met u blijven spotten?
11-12God, waarom doet u niets?
U bent toch altijd onze koning geweest?
U hebt uw volk en uw land toch altijd geholpen?
Laat ons zien hoe machtig u bent,
vernietig uw vijanden!
13Met grote kracht hebt u de zee in tweeën gedeeld,
en de koppen van zeemonsters vernietigd.
14U hebt hun koppen stukgeslagen,
en hun vlees gevoerd aan de wilde dieren.
15U hebt rivieren laten stromen,
en ze weer veranderd in droog land.
16De dag is van u, de nacht is van u.
U hebt de zon en de maan een plaats gegeven.
17U hebt de grenzen van de aarde bepaald,
u hebt de zomer en de winter gemaakt.
=Heer, denk aan wat u ons beloofd hebt
18Heer, hoor hoe uw vijanden lachen,
hoor hoe dom ze zijn, hoe ze met u spotten!
19Heer, wij zijn toch uw volk,
zonder u kunnen we niets.
Bescherm ons tegen het geweld van uw vijanden,
vergeet ons niet voorgoed.
20Help ons, zoals u beloofd hebt!
Het land is vol geweld,
nergens is het meer veilig.
21Laat onderdrukte mensen niet in de steek!
Als u ze helpt, zullen ze weer voor u zingen.
22God, doe iets en verdedig uzelf!
Hoor toch hoe slechte mensen om u lachen,
elke dag weer.
23Hoor hoe uw vijanden schreeuwen,
ze blijven maar tekeergaan!
=Psalm 75
#75
1Een lied van Asaf. Voor de zangleider. Op de wijs van het lied 'Vernietig mij niet'.
=Wij danken God
2Wij danken u, God.
Wij danken u,
omdat u dicht bij ons bent.
We vertellen over uw wonderen.
=God is een eerlijke rechter
3God zal eerlijk rechtspreken,
op zijn eigen tijd.
4Als de aarde beeft
en alle mensen bang zijn,
houdt God de aarde vast.
5Tegen trotse mensen zegt God:
'Waarom vind je jezelf zo geweldig?'
Tegen slechte mensen zegt hij:
'Waarom vind je jezelf zo goed?
6Doe niet zo trots,
denk niet dat je de beste bent!'
7Er komt geen redding uit het oosten,
niet uit het westen,
en niet uit het zuiden.
8De redding komt van God,
hij is een eerlijke rechter.
Aan sommige mensen geeft hij macht,
maar anderen vernedert hij.
9De Heer zal slechte mensen op aarde straffen,
hij zal ze vernietigen,
want hij is woedend.
=Wij zullen zingen over God
10Wij zullen altijd over God vertellen,
we zullen zingen over de God van Jakob.
11Want slechte mensen vernedert hij,
maar aan goede mensen geeft hij macht.
=Psalm 76
#76
1Een lied van Asaf. Voor de zangleider. Bij dit lied wordt op een harp gespeeld.
=God overwint zijn vijanden
2God, iedereen in Juda kent u.
In heel Israël noemen ze uw naam.
3Uw huis staat in Jeruzalem,
uw tempel is op de berg Sion.
4Daar hebt u een eind gemaakt aan de strijd,
alle wapens hebt u gebroken.
5God, u bent stralend als het licht van de zon,
u bent sterk als bergen die nooit verdwijnen.
6Als u sterke soldaten aanvalt,
dan vallen ze dood op de grond.
Ze kunnen niets meer.
7God van Jakob, zelfs als u alleen maar dreigt,
sterven soldaten en hun paarden.
8Iedereen is bang voor u,
niemand kan uw woede verdragen.
9Als u rechtspreekt vanuit de hemel,
beeft iedereen op aarde, en zwijgt.
10God, u bent een goede rechter,
u redt mensen uit hun ellende.
11Ook uw tegenstanders zullen u danken,
ook uw laatste vijand zal voor u juichen.
12Heer, iedereen zal doen
wat hij aan u beloofd heeft.
Iedereen zal geschenken geven aan u,
machtige God.
13God, u laat heersers de moed verliezen,
koningen zijn bang voor u.
=Psalm 77
#77
1Een lied van Asaf. Voor de zangleider. Op de wijs van een lied van Jedutun.
=Ik vraag God om hulp
2Ik roep naar God, ik schreeuw het uit!
Ik roep naar God, hij moet mij horen.
3Ik ben in nood, ik vraag de Heer om hulp.
Dag en nacht bid ik tot hem.
Ik vind geen rust, ik vind geen troost.
4Ik denk aan God en ik heb verdriet,
ik word wanhopig van het denken.
=Ik ben onrustig
5Door God kan ik niet meer slapen.
Ik ben onrustig, maar ik weet niet waarom.
6Ik denk aan vroeger,
aan de jaren die voorbij zijn.
7Toen zong ik voor God in de nacht.
Nu lig ik maar te denken,
ik zoek een antwoord op mijn vragen.
8Wil de Heer zijn volk nooit meer zien?
Zal hij nooit meer van ons houden?
9Laat hij ons voorgoed alleen?
Zal hij nooit meer spreken?
10Weet God niet meer wat vergeving is?
Is hij alleen nog maar woedend?
11De allerhoogste God is veranderd,
hij laat niets meer zien van zijn macht.
Nu begrijp ik waarom ik lijd!
=Ik denk aan vroeger
12Heer, ik denk weer aan uw daden,
aan de wonderen van vroeger.
13Ik wil over uw daden spreken,
ik wil al uw wonderen noemen.
14God, alles wat u doet, is heilig!
Geen andere god is zo machtig als u.
15U alleen doet wonderen,
u laat alle volken zien hoe machtig u bent.
16U hebt uw volk uit Egypte bevrijd,
de nakomelingen van Jakob en Jozef.
=God leidde zijn volk
17God, toen u verscheen, begon de zee te beven,
de zee begon te beven van angst.
Tot in de diepte beefde het water.
18Regen stortte neer uit de wolken,
hoog in de lucht klonk de donder.
Overal liet u de bliksem flitsen,
19overal liet u de donder rollen.
Uw bliksems verlichtten de wereld,
de aarde schudde en beefde.
20U ging dwars door de zee,
dwars door het diepe water,
maar uw spoor was niet te zien.
21Met uw dienaren Mozes en Aäron
hebt u uw volk uit Egypte geleid,
zoals een herder zijn schapen leidt.
=Psalm 78
#78
1Een lied van Asaf.
Luister allemaal naar mijn woorden.
Luister goed, want ik wil jullie iets leren.
=De lessen van het verleden
2Wijze woorden wil ik spreken,
wijze woorden over het verleden,
3over dingen die vroeger gebeurd zijn
en die wij van onze voorouders hoorden.
4Ook onze kinderen moeten dat weten.
Wij zullen hun het verhaal vertellen
over de machtige daden van de Heer,
de wonderen die hij heeft gedaan.
=God maakte regels voor Israël
5De Heer gaf zijn wetten aan Israël,
hij maakte regels voor zijn volk.
Onze voorouders moesten die regels
weer aan hun kinderen leren.
6Want iedereen moest Gods regels kennen,
elk kind dat in Israël geboren werd.
Zo werden zijn wetten steeds doorgegeven.
7Het volk mocht niet vergeten
wat God voor hen gedaan had.
Ze moesten hem vertrouwen
en zich aan zijn regels houden.
8Ze moesten anders leven dan hun voorouders.
Die verzetten zich tegen God,
ze bleven hem niet trouw.
9De Israëlieten moesten anders zijn dan de mannen uit Efraïm.
Die hadden sterke wapens,
maar toen het oorlog werd, vluchtten ze weg.
10Ze hielden zich niet aan de wetten van God,
ze wilden niet leven volgens zijn wil.
11Ze waren vergeten wat God had gedaan,
vergeten welke wonderen ze hadden gezien.
=God deed wonderen voor zijn volk
12God deed wonderen in Egypte,
in de velden bij Soan.
Onze voorouders hebben dat gezien.
13God maakte een pad door de zee,
en zij liepen over dat pad.
God hield het water tegen.
14God ging steeds voor hen uit,
overdag in een wolk,
's nachts in licht en vuur.
15In de woestijn brak hij rotsen open,
er stroomde heel veel water uit.
Zo kon iedereen drinken.
16Het water kwam uit de stenen omhoog,
het stroomde als een brede rivier.
=God gaf voedsel in de woestijn
17Maar de Israëlieten deden niet wat God wilde.
Ze verzetten zich tegen de Allerhoogste.
18Ze wilden weten hoe machtig hij was.
Daarom riepen ze in de woestijn om eten.
19Ze twijfelden, ze zeiden:
'Kan God ons wel te eten geven,
hier, midden in de woestijn?
20Hij sloeg wel op de rotsen
en daar stroomde veel water uit.
Maar brood en vlees voor zijn volk,
kan hij daar ook voor zorgen?'
21Toen de Heer dat hoorde, werd hij kwaad,
heel kwaad op de Israëlieten.
Woedend werd hij op zijn volk.
22Want ze vertrouwden hem niet,
ze geloofden niet dat hij kon helpen.
23Toen stuurde God de wolken weg,
hij opende de deuren van de hemel.
24Hij liet brood naar beneden komen,
het leek alsof het regende.
Het volk kreeg eten uit de hemel.
25Ze aten het brood van de engelen.
God zorgde voor eten, meer dan genoeg.
26Daarna liet hij uit het oosten een wind waaien
en hij stuurde een storm uit het zuiden.
27Hij liet vogels naar beneden vallen,
zo veel als er zand is bij de zee.
Het leek alsof het regende.
28Midden tussen de tenten van de Israëlieten
vielen de vogels op de grond.
29De mensen aten de vogels op.
Ze kregen zo veel vlees als ze wilden.
30-31Maar terwijl ze nog aan het eten waren,
werd God woedend op hen.
De grootste eters sloeg hij dood,
de sterkste Israëlieten stierven.
=Steeds opnieuw had God geduld
32Toch deed het volk niet wat God wilde.
Ze vertrouwden niet op zijn wonderen.
33Daarom liet God hen zwerven,
hij liet hen sterven in de woestijn.
34Soms doodde God mensen uit het volk.
Dan zocht het volk hem weer,
dan verlangden ze weer naar hem.
35En dan wisten ze weer:
God is trouw aan ons,
de Allerhoogste is onze bevrijder.
36Toch werden ze weer ontrouw,
ze waren niet eerlijk tegen God.
37Ze dachten niet meer aan hem
en deden niet wat ze hem hadden beloofd.
38Maar God had medelijden met hen.
Hij strafte hen niet voor hun fouten,
hij doodde hen niet allemaal.
Hij liet niet zien hoe boos hij was,
steeds opnieuw had hij geduld.
39Want hij kende de Israëlieten.
Hij wist hoe klein en zwak ze waren,
zo zwak als adem die je uitblaast.
=Het volk vergat Gods wonderen
40Steeds weer maakten ze God boos,
daar in de woestijn.
Steeds weer verzetten ze zich tegen hem,
in dat droge land.
41Steeds weer wilden ze weten
wat hij allemaal kon.
Zo beledigden ze de heilige God van Israël.
42Ze vergaten dat hij hen geholpen had,
dat hij hen bevrijd had van hun vijanden.
43Ze vergaten zijn grote daden in Egypte,
en de wonderen die hij deed bij Soan.
44Hij had rivieren veranderd in bloed,
het water was niet meer te drinken.
45Hij stuurde steekvliegen naar Egypte,
dat was een straf voor het volk.
Hij stuurde kikkers naar Egypte,
dat was een ramp voor het land.
46Hij had ook sprinkhanen gestuurd.
Die aten alle planten op
en vernietigden de oogst.
47Met hagelstenen vernielde God de wijngaarden,
met harde regen maakte hij de vijgenbomen kapot.
48God had de koeien met hagelstenen gedood,
met bliksem doodde hij de schapen.
49Woedend was hij op de Egyptenaren,
hij was verschrikkelijk kwaad.
Hij stuurde engelen om rampen te brengen.
50God was woedend op de Egyptenaren,
en dat liet hij merken ook.
Hij liet hen sterven aan de pest,
hij beschermde hen niet tegen de dood.
51Alle oudste zonen in Egypte doodde hij,
alle sterke jongens van het land.
=God gaf zijn volk een eigen land
52Toen liet God zijn volk weggaan uit Egypte,
en hij leidde hen door de woestijn.
Hij zorgde goed voor hen,
zoals een herder voor zijn schapen zorgt.
53Hij leidde hen, ze waren veilig.
Ze hoefden nergens bang voor te zijn,
want hun vijanden waren verdronken in zee.
54Hij bracht zijn volk naar zijn heilige land,
hij bracht hen naar zijn heilige berg.
55De volken die er woonden, jaagde hij weg,
en hij verdeelde het land in stukken.
Daar konden de Israëlieten wonen.
=God strafte het ontrouwe volk
56Maar de Israëlieten verzetten zich weer tegen God.
Ze wilden weten hoe groot zijn macht was.
Ze hielden zich niet aan de regels van de Allerhoogste.
57Ze deden niet wat ze moesten doen.
Ze bleven God niet trouw,
ze waren net als hun voorouders.
58Ze offerden overal waar ze wilden,
en ze maakten God kwaad met hun godenbeelden.
59Toen werd God woedend,
hij wilde niets meer van Israël weten.
60Hij wilde niet meer wonen in de tempel in Silo,
hij wilde daar niet langer blijven.
61Hij beschermde de heilige kist niet meer.
Die kon de vijand zo meenemen.
62God was woedend op zijn eigen volk.
Hij stuurde vijanden om hen te doden.
63Er stierven zo veel jongens in de strijd
dat meisjes geen man meer konden vinden.
64De priesters werden vermoord,
hun vrouwen huilden in stilte.
=God maakte een nieuw begin
65De Heer deed niets.
Het leek wel of hij sliep,
alsof hij in een diepe slaap was.
Maar toen hij opstond,
was hij meteen klaar voor de strijd.
66Hij verjaagde de vijanden voorgoed.
Niemand had meer respect voor hen.
67Maar de Heer wilde niet in Efraïm blijven,
hij zocht een andere plaats voor zijn tempel.
68Hij koos Juda en de berg Sion,
want die berg had hij lief.
69Daar bouwde hij voor altijd zijn tempel,
zo hoog als de hemel, zo stevig als de aarde.
70Hij koos David, zijn dienaar.
Hij haalde hem bij de schapen vandaan.
71Een gewone herder werd koning van Israël.
Alleen hij kon Gods eigen volk leiden.
72David zorgde trouw voor hen,
hij leidde zijn volk met wijsheid.
=Psalm 79
#79
1Een lied van Asaf.
God, vreemdelingen hebben uw land veroverd.
Ze zijn met geweld uw heilige tempel binnengegaan,
en ze hebben Jeruzalem verwoest.
=De stad van God is verwoest
2Ze hebben uw dienaren gedood.
Hun lichamen lagen op straat,
als voer voor de roofvogels,
als eten voor de wilde dieren.
3Overal stroomde het bloed van uw volk,
en niemand kwam de doden begraven.
4Nu lachen de andere volken ons uit,
ze beledigen ons en spotten met ons.
=God, vergeef ons en red ons
5Heer, blijft u voor altijd boos op ons?
Gaat uw woede nooit voorbij?
6Straf de volken om ons heen,
laat ze zien hoe woedend u bent!
Zij kennen u niet,
ze bidden niet tot u.
7Ze hebben ons vernietigd,
ze hebben ons land verwoest.
8God, onze ellende is groot.
Vergeef ons, wacht niet langer!
Straf ons niet voor de fouten van onze voorouders.
9U bent machtig,
help ons en red ons.
U bent onze God,
red ons en vergeef ons!
=God, straf onze vijanden
10Waarom mogen onze vijanden zeggen:
'Waar is nu die God van jullie?'
Laat ons toch zien dat u er bent!
Straf onze vijanden,
straf hen voor de moord op uw dienaren.
11Wij zitten gevangen in verre landen,
we sterven bijna.
Hoor ons gebed!
Uw macht is groot,
u kunt ons redden.
Houd ons in leven!
12Heer, straf de volken om ons heen.
Straf ze hard, straf ze telkens weer,
want ze hebben u beledigd en bespot.
13Maar wij zijn uw volk.
U moet voor ons zorgen,
zoals een herder voor zijn schapen zorgt.
Dan zullen wij u altijd danken,
dan zullen we steeds weer vertellen over uw daden!
=Psalm 80
#80
1Een lied van Asaf. Voor de zangleider. Op de wijs van het lied 'De lelies en de wet'.
=God, hoor ons gebed
2God, u zorgt voor Israël,
zoals een herder voor zijn schapen zorgt.
Luister naar ons gebed!
Uw troon staat in de hemel,
een stralend licht schijnt om u heen.
Kom naar ons toe,
laat u zien aan de stammen van Israël,
3aan Efraïm, Benjamin en Manasse.
Laat zien hoe machtig u bent,
en kom ons redden.
4God, geef ons weer kracht.
Kom bij ons en bescherm ons,
dan zijn we gered.
=Heer, geef ons weer kracht
5Heer, machtige God,
hoe lang blijft u nog boos op ons?
Wanneer hoort u ons gebed?
6Wij eten niet meer van verdriet.
We huilen alleen maar,
we drinken onze eigen tranen.
7Andere volken maken ruzie om ons land,
onze vijanden lachen ons uit.
En u laat dat gebeuren!
8Machtige God, geef ons weer kracht.
Kom bij ons en bescherm ons,
dan zijn we gered.
=Vroeger waren we een machtig volk
9-10Vroeger hebt u ons uit Egypte bevrijd,
u hebt andere volken voor ons weggejaagd.
U zorgde goed voor ons,
zoals een boer zorgt voor zijn wijngaard.
Hij zoekt goede grond uit voor zijn druiven.
Zo hebt u ons een goed land gegeven
met ruimte om te wonen.
11Zoals een druivenplant groeit en sterk wordt,
zo groeiden ook wij.
We werden een machtig volk.
12We heersten in de hele wereld,
van het oosten tot het westen,
van het noorden tot het zuiden.
13Waarom hebt u ons nu in de steek gelaten?
Iedereen kan alles van ons stelen.
14Onze vijanden gaan tekeer als beesten,
ze pakken alles van ons af.
15Machtige God,
kijk naar ons vanuit uw hemel,
en kom bij ons terug.
God, zorg weer voor ons,
en maak ons weer sterk.
=God, zorg weer voor ons
16U had ons toch een eigen land gegeven?
En u had toch een koning voor ons uitgekozen?
17Maar nu zijn we alles kwijt,
en ons land is verwoest.
Jaag onze vijanden weg, vernietig ze!
18Help en bescherm uw volk,
help de koning die u hebt uitgekozen.
19Dan zullen wij u altijd trouw zijn.
Maak ons weer sterk,
dan zullen wij u eren.
20Heer, machtige God, geef ons weer kracht.
Kom bij ons en bescherm ons,
dan zijn we gered.
=Psalm 81
#81
1Een lied van Asaf. Voor de zangleider. Op de wijs van het lied 'De vrouw uit de stad Gat'.
=Zing voor God
2Zing voor God, want hij beschermt ons!
Juich voor de God van Jakob.
3Zing een lied en maak muziek,
sla op de trommel en speel op de harp.
4Blaas op de trompet als we feestvieren,
bij nieuwe maan en bij volle maan.
5Dat moeten de Israëlieten doen,
het is een wet van de God van Jakob.
6God gaf die opdracht aan hen,
toen hij hen uit Egypte bevrijdde.
God zei deze bijzondere woorden:
=Israël moet gehoorzaam zijn aan God
7'Israëlieten, ik heb jullie bevrijd,
ik heb jullie bevrijd van het zware werk.
Jullie hoefden geen slaven meer te zijn.
8Toen jullie om hulp riepen,
heb ik jullie gered.
Ik gaf jullie antwoord,
het klonk als de donder.
Toen jullie klaagden in de woestijn,
onderzocht ik of jullie mij trouw waren.
En ik zei tegen jullie:
9'Israël, luister naar mijn waarschuwing.
Mijn volk, luister goed naar mij!
10Luister niet naar andere goden,
wees niet gehoorzaam aan hen.
11Want ik ben de Heer, jullie God.
Ik heb jullie bevrijd uit Egypte.
Als jullie iets nodig hebben,
zal ik het jullie geven.'
=De Heer zal goed zijn voor zijn volk
12Maar jullie luisterden niet naar mij, Israëlieten,
jullie wilden mij niet gehoorzaam zijn.
13Jullie bleven je tegen mij verzetten,
jullie deden wat je zelf wilde.
Toen wilde ik jullie niet meer helpen.
14Israëlieten, jullie zijn mijn volk!
Waarom leven jullie niet volgens mijn wet?
Als jullie naar mij zouden luisteren,
15dan zou ik je vijanden meteen verslaan,
al je tegenstanders zou ik overwinnen.
16Dan zou iedereen die mij haat,
voor altijd jullie knecht zijn.
17Maar voor jullie zou ik goed zorgen.
Jullie zouden een goede oogst hebben,
tarwe en honing zo veel als je wilt.'
=Psalm 82
#82
1Een lied van Asaf.
Als alle goden bij elkaar zijn,
spreekt God recht, en hij zegt:
=God verdedigt mensen zonder macht
2'Jullie zijn oneerlijke rechters,
jullie straffen slechte mensen niet!
Hoe lang blijft dat nog zo?
3-4Jullie moeten arme mensen beschermen,
en kinderen zonder vader helpen.
Jullie moeten mensen zonder macht verdedigen,
en hen bevrijden van hun onderdrukkers.
Jullie moeten arme en machteloze mensen redden.
5Maar jullie willen het niet begrijpen,
jullie zien niet wat goed is.
Daarom heeft iedereen het moeilijk.
6Ooit heb ik gezegd dat jullie goden zijn,
zonen van de allerhoogste God.
7Maar nu zeg ik dat jullie zullen sterven,
net als mensen.
Jullie zullen doodgaan,
net als aardse leiders.'
8God, kom, en spreek recht over de aarde,
want alle volken zijn van u!
=Psalm 83
#83
1Een lied van Asaf.
=God, help uw volk
2God, luister naar ons,
blijf niet zwijgen.
Zie wat er gebeurt,
en help uw volk!
3Want uw vijanden gaan tekeer,
ze haten u, en ze vinden zichzelf geweldig.
4Ze maken plannen om ons aan te vallen,
ze willen vechten tegen uw eigen volk.
5Ze willen ons vernietigen,
zodat we voor altijd worden vergeten.
6Ze hebben samen plannen gemaakt,
allemaal zijn ze tegen u:
7het volk van Edom en de Ismaëlieten,
het volk van Moab en de Hagrieten,
8de volken van Gebal, Ammon en Amalek,
de Filistijnen en het volk van Tyrus.
9Zelfs de Assyriërs doen mee,
ze helpen Moab en Ammon.
=God, vernietig uw vijanden
10God, vernietig ze allemaal!
Straf ze net als het volk van Midjan.
Straf ze net als Jabin en Sisera,
toen die vochten in het Kison-dal.
11Zij werden gedood bij Endor,
hun lichamen lagen te rotten op het land.
12-13Straf uw vijanden en hun leiders.
Zij willen heersen over het land waar u woont.
Straf ze zoals u Oreb en Zeëb strafte,
dood ze zoals u Zebach en Salmunna doodde.
14God, laat uw vijanden verdwijnen,
zoals een bloem die wordt weggeblazen,
zoals stof dat wegwaait in de wind.
15Vernietig ze allemaal,
zoals een vuur dat alles verwoest,
zoals een bosbrand in de bergen.
16Stuur een storm op hen af,
blaas ze weg in een orkaan!
17Heer, zorg dat ze de strijd verliezen.
Dan zullen ze hulp zoeken bij u!
18Maak ze bang, laat ze vluchten.
Zorg dat ze vernederd worden,
laat ze voor altijd verdwijnen.
19Dan zullen ze weten dat u de Heer bent,
de allerhoogste God op aarde,
u alleen!
=Psalm 84
#84
1Een lied van de Korachieten. Voor de zangleider. Op de wijs van het lied 'De vrouw uit de stad Gat'.
=Het is goed in het huis van de Heer
2Ik houd van uw huis, machtige Heer!
3Ik verlang naar uw tempel, levende God.
Met heel mijn hart wil ik bij u zijn.
4Machtige Heer, mijn koning, mijn God,
zelfs mussen wonen in uw tempel.
Zwaluwen maken een nest bij uw altaar,
ze zorgen er voor hun jongen.
5Gelukkig zijn mensen die wonen in uw huis,
want zij kunnen u altijd danken.
6Gelukkig zijn mensen die verlangen naar u,
want bij u vinden ze kracht.
7Als ze door droge velden lopen,
worden die groen en fris.
Uw regen laat alles weer groeien.
8Ze worden steeds sterker,
ze gaan door tot ze in Sion zijn.
Daar zullen ze u ontmoeten, God.
=De Heer beschermt zijn volk
9Heer, machtige God, hoor mijn gebed.
God van Jakob, luister naar mij!
10God, bescherm ons toch,
en zorg goed voor uw koning.
11Ik ben liever één dag in uw tempel
dan duizend dagen ergens anders.
Ik ben liever buiten bij de deur van uw huis
dan binnen bij slechte mensen.
12Heer, onze God,
u leidt ons, u beschermt ons.
U bent goed voor ons,
u maakt ons sterk.
U geeft ons geluk
als wij leven zoals u dat wilt.
13Machtige Heer,
gelukkig zijn mensen die vertrouwen op u!
=Psalm 85
#85
1Een lied van de Korachieten. Voor de zangleider.
=De Heer heeft zijn volk vergeven
2Heer, u bent goed geweest voor uw land,
u hebt uw volk weer vrede gegeven.
3U hebt hun schuld vergeven,
u kijkt niet meer naar hun fouten.
4U bent niet langer kwaad,
uw woede is voorbij.
5God, u bent onze redder.
Zorg dat het ook nu weer goed met ons gaat.
Wees niet langer boos.
6Blijf toch niet kwaad op ons en onze kinderen!
7Breng ons weer tot leven,
wij zijn toch uw volk!
Dan zal iedereen blij zijn.
8Laat ons uw liefde zien,
kom ons te hulp!
=De Heer geeft geluk en vrede
9Ik wil luisteren naar God, de Heer,
ik wil luisteren naar zijn woorden.
Want God belooft vrede aan zijn volk,
aan de mensen die hem trouw zijn.
Laten zij hem niet opnieuw vergeten.
10De Heer helpt de mensen die hem dienen.
Hij zal in Israël laten zien hoe machtig hij is.
11Want de Heer heeft zijn volk lief,
hij blijft trouw.
Hij zorgt dat alles goed is,
hij brengt vrede.
12Dan zal iedereen trouw zijn aan de Heer,
en hij zal zorgen voor recht.
13De Heer geeft ons geluk en vrede,
hij geeft het land een grote oogst.
14De Heer is overal waar mensen goed en eerlijk leven.
Zij maken de weg voor hem vrij.
=Psalm 86
#86
1Een gebed van David.
Heer, luister naar mij
en geef mij antwoord!
Ik ben ongelukkig en alleen.
=Heer, hoor mijn gebed
2Bescherm mij, want ik ben trouw aan u.
Red mij, want u bent mijn God,
op u vertrouw ik.
3Heer, wees goed voor mij.
Tot u bid ik, elke dag weer.
4Maak mij weer blij en gelukkig,
want ik ben uw dienaar.
Ik verlang naar u, Heer.
5U bent goed en vol liefde,
u vergeeft mensen die tot u bidden.
6Heer, hoor mijn gebed,
hoor hoe ik om hulp smeek.
7Het gaat slecht met mij,
daarom bid ik tot u.
Ik weet dat u mij antwoord geeft.
=Heer, u bent machtig
8Heer, u bent anders dan andere goden,
geen god is zo machtig als u!
9U hebt alle volken gemaakt.
Ze zullen voor u knielen, Heer,
ze komen u vereren.
10Want u bent machtig, u doet wonderen.
U bent God, u alleen!
11Heer, leer mij hoe ik moet leven.
Help mij om trouw te zijn aan u,
geef mij eerbied voor u.
12Heer, mijn God,
ik wil u danken met heel mijn hart.
Ik wil u altijd eren.
13Want u bent mij trouw,
u zult mij redden van de dood.
=Heer, laat mij uw liefde zien
14God, slechte mensen vallen mij aan,
met geweld proberen ze mij te doden.
En aan u denken ze niet.
15Heer, u bent een goede God.
U vergeeft ons en u bent geduldig,
u bent trouw en vol liefde.
16Kom bij me en laat me uw liefde zien,
geef mij kracht en red mij.
17Heer, help mij en geef mij moed.
Geef me een teken van uw goedheid.
Mijn vijanden zullen vluchten
als ze zien dat u mij helpt.
=Psalm 87
#87
1Een lied van de Korachieten.
De Heer heeft Sion gebouwd,
de stad op zijn heilige berg.
=Alle volken horen bij Sion
2De Heer houdt van Sion,
meer dan van alle steden in Israël.
3Iedereen vindt Sion prachtig,
het is de stad van God.
4Van noord tot zuid, van oost tot west:
alle volken horen bij de Heer.
Daarom zegt hij:
'Jullie komen uit Sion.'
5Ja, je mag zeggen:
'Iedereen komt uit Sion.
De Allerhoogste maakt Sion sterk.'
6Alle volken staan in het boek van de Heer,
en bij ieder volk schrijft hij:
'Ook jullie komen uit Sion.'
7Daarom dansen de volken,
en ze zingen:
'Sion, ik ben een kind van jou!'
=Psalm 88
#88
1Een lied van de Korachieten. Voor de zangleider. Op de wijs van het lied 'De fluit'. Een lied van de Ezrachiet Heman.
=Heer, luister naar mijn gebed
2Heer, mijn God, red mij!
Overdag roep ik naar u,
in de nacht wacht ik op antwoord.
3Luister naar mijn gebed,
hoor hoe ik om hulp roep.
4Ik ben ziek van ellende,
ik ben al bijna in het land van de dood.
5Ik heb geen kracht meer.
Het is alsof ik al in mijn graf lig,
6door iedereen verlaten.
Het is alsof ik bij de doden hoor,
eenzaam en door iedereen vergeten.
Aan de doden denkt u niet meer,
u beschermt hen niet meer.
7Het is alsof u mij begraven hebt,
in het donker onder de grond.
8Uw woede is een zware last voor mij,
een last die op mij drukt.
9Mijn vrienden willen me niet meer kennen,
ze schrikken als ze mij zien.
Uw woede houdt me gevangen.
Nergens zie ik licht.
=Heer, waarom hoort u mij niet?
10Heer, mijn ogen doen pijn van het huilen,
ik doe mijn handen omhoog naar u,
de hele dag roep ik naar u.
11Voor de doden doet u geen wonderen,
zij staan niet op om voor u te zingen.
12In het graf spreekt niemand over uw liefde,
in het land van de dood denkt niemand aan uw trouw.
13Daar in het donker weet niemand van uw wonderen,
daar is alles vergeten,
daar ziet niemand uw goedheid.
14Maar ik, ik roep naar u, Heer,
elke ochtend bid ik tot u.
15Heer, waarom hoort u mij niet,
waarom verbergt u zich voor mij?
16Ik ben ongelukkig,
heel mijn leven al ben ik dicht bij de dood.
Uw woede maakt me wanhopig.
17U straft mij met uw woede,
u maakt me doodsbang.
U vernietigt mij.
18Elke dag weer voel ik uw woede,
overal om mij heen.
19Niemand wil mij meer kennen,
het donker is mijn enige vriend.
=Psalm 89
#89
1Een lied van de Ezrachiet Etan.
=God is altijd trouw
2Ik wil altijd zingen over uw liefde, Heer,
steeds opnieuw wil ik spreken over uw trouw.
3Want ik weet: uw liefde bestaat voor altijd,
en aan uw trouw komt geen eind.
4U hebt David als uw dienaar uitgekozen,
en dit hebt u hem plechtig beloofd:
5'Altijd zal iemand uit jouw familie koning zijn,
nooit zal dat veranderen.'
6Alle engelen prijzen u, Heer,
iedereen in de hemel dankt u,
want u bent altijd trouw en goed.
7Niemand in de hemel is zoals u,
geen andere god is zo machtig als u.
8Alle goden hebben eerbied voor u,
allemaal brengen ze u eer.
9Heer, machtige God,
niemand is zo machtig als u.
U bent altijd trouw, Heer.
10U heerst over de diepe zeeën,
u zorgt dat de hoge golven gaan liggen.
11Al uw vijanden hebt u gedood,
de grootste monsters hebt u verslagen.
12Van u is de hemel, van u is de aarde.
U maakte de wereld en alles wat er leeft.
13U hebt het noorden en het zuiden gemaakt,
en ook de grote, hoge bergen,
de Tabor en de Hermon.
De hele aarde juicht voor u.
14Sterk en machtig bent u.
15U bent een goede koning,
u regeert met liefde en trouw.
=God beschermt zijn volk altijd
16Gelukkig zijn mensen die u eren.
U bent bij hen, bij u zijn ze veilig.
17De hele dag zingen ze over u,
uw trouw geeft hun weer nieuwe kracht.
18U beschermt hen, zo krijgen ze kracht.
U bent bij hen, zo worden ze sterk.
19U gaf hun een koning die hen beschermt.
Dat deed u, de heilige God van Israël.
=God heeft David bescherming beloofd
20-21Ooit zei u tegen uw volk:
'Ik heb David als koning uitgekozen,
een dappere man, een jongen uit het volk.
Hij is mijn dienaar, ik zal hem helpen.
22Ik zal hem beschermen en hem kracht geven.
23Geen vijand zal sterker zijn dan hij,
niemand kan hem overwinnen.
24Ik zal zijn tegenstanders vernietigen,
zijn vijanden zal ik verslaan.
25Hij zal merken dat ik altijd bij hem ben.
Ik zal hem steeds machtiger maken,
26hij zal heersen over de hele wereld.
27David zal tegen mij zeggen:
'U bent mijn vader,
u bent mijn God, u beschermt mij.'
28En ik noem hem mijn zoon,
ik maak hem de machtigste koning op aarde.
29Mijn liefde voor hem zal altijd bestaan.
Ik heb hem voor eeuwig beloofd:
30'Altijd zal iemand uit jouw familie koning zijn,
nooit zal dat veranderen.'
31-32Maar de nakomelingen van David
moeten zich wel houden aan mijn wetten en regels,
ze moeten wel doen wat ik wil.
33Anders zal ik hen straffen voor hun misdaden,
voor alles wat ze verkeerd gedaan hebben.
34Maar mijn liefde voor David zal altijd bestaan,
nooit zal mijn trouw verdwijnen.
35Mijn belofte aan hem geldt voor eeuwig,
en die zal nooit veranderen.
36-38Ooit heb ik hem plechtig beloofd:
'Altijd zal iemand uit jouw familie koning zijn,
zo lang als de zon zal schijnen,
zo lang als de maan aan de hemel staat.'
En nooit zal ik mijn belofte breken.
Want ik ben de heilige God.'
=God beschermt de koning niet meer
39Maar toch werd u boos, God,
u werd woedend op de koning die u uitgekozen had.
U wilde niets meer van hem weten.
40Uw belofte aan David was niet meer geldig,
zijn nakomelingen mochten geen koning meer zijn.
41Daarom hebt u de muren van Jeruzalem vernietigd,
de sterke huizen hebt u kapotgemaakt.
42Alle mensen die bij de stad kwamen,
konden de stad zomaar leegroven,
en ze lachten de koning uit.
43U liet zijn vijanden winnen,
zijn tegenstanders liet u juichen.
44U liet hem verliezen in de strijd,
hij had niets meer aan zijn wapens.
45U hebt hem zijn macht afgenomen,
hij mocht geen koning meer zijn.
46U maakte een oude man van hem,
en iedereen lachte hem uit.
=Help toch, Heer
47Zult u zich voor altijd verbergen, Heer?
Hoe lang blijft u nog boos?
Gaat uw woede nooit voorbij?
48Denk toch aan mij.
Ik ben maar een mens,
en u laat mensen maar kort leven.
49Alle mensen gaan eens dood,
aan elk leven komt een eind.
50Nergens zie ik uw liefde, Heer.
Davids nakomelingen zouden altijd koning zijn,
dat hebt u toch aan David beloofd?
51-52Heer, andere volken lachen uw koning uit.
Ze maken hem belachelijk,
en ook uw andere dienaren,
altijd en overal.
53Laten we de Heer altijd danken.
Amen, amen!
=Psalm 90
#90
1Een gebed van Mozes, de profeet.
Heer, bij u zijn we veilig,
elke generatie weer.
=God zal er altijd zijn
2God, u bent er altijd geweest.
U was er eerder dan de bergen,
al voordat de aarde bestond.
U was er al voordat alles begon,
en u zult er altijd zijn.
=Ons leven gaat snel voorbij
3U laat de mensen sterven,
u laat ze weer tot stof vergaan.
4Voor u is duizend jaar niet meer dan één dag,
niet meer dan vandaag of gisteren,
of een paar uur in de nacht.
5-6U maakt zomaar een eind aan ons leven.
Het gaat zo snel voorbij als een droom.
Het is net als gras dat verdwijnt.
Het gras komt 's morgens op.
Het groeit en bloeit,
maar 's avonds verdort het.
=Wij sterven door Gods woede
7Wij sterven door uw woede,
we verdwijnen omdat u boos op ons bent.
8U ziet alles wat we verkeerd doen,
u kent onze diepste geheimen.
9Door uw woede komt er een eind aan ons leven,
het gaat voorbij als een zucht.
10Ons leven duurt maar zeventig jaar,
of tachtig jaar als we sterk zijn.
En alles wat we doen, is moeilijk en zwaar.
Het leven is zo voorbij,
en dan zijn we verdwenen.
11Wij begrijpen niet hoe groot uw woede is,
daarom hebben we nooit genoeg eerbied voor u.
12Leer ons blij te zijn met elke dag,
zodat we wijze mensen worden.
=Heer, heb medelijden met ons
13Kom weer bij ons, Heer.
Heb medelijden met ons,
laat ons niet langer wachten.
14Laat ons elke ochtend uw liefde zien!
Dan zullen we voor u juichen en zingen,
elke dag weer.
15U hebt ons veel laten lijden.
Geef ons nu veel vreugde,
zodat we al die ellendige jaren vergeten.
16Laat ons weer zien wat u voor ons doet,
laat onze kinderen zien hoe machtig u bent.
17Heer, onze God, laat ons zien hoe goed u bent.
Help ons bij wat we doen,
ja, help ons bij alles wat we doen!
=Psalm 91
=Ik vertrouw op de Heer
#91
1Bij de Heer ben ik veilig,
hij is de allerhoogste God.
Bij hem vind ik rust,
hij is de machtige God.
2Daarom zeg ik tegen hem:
'U beschermt me,
ik hoef niet bang te zijn.
Op u vertrouw ik.'
=De Heer helpt je
3De Heer helpt je als vijanden je achtervolgen.
Hij redt je als je doodziek bent.
4De Heer beschermt je,
zoals een vogel haar jongen beschermt
onder haar vleugels.
De Heer is trouw.
Hij is zo sterk als een schild,
hij houdt elke aanval tegen.
5Je hoeft niet bang te zijn voor gevaar in de nacht,
en overdag word je niet aangevallen.
6In het donker hoef je niet bang te zijn voor de dood,
en als het licht is, overkomt je geen kwaad.
7-8Overal om je heen sterven mensen,
duizenden, tienduizenden.
Slechte mensen zullen gestraft worden,
en jij zult dat zien.
Maar met jou zal niets ergs gebeuren.
9De Heer beschermt je,
bij de allerhoogste God ben je veilig.
10Rampen overkomen je niet,
het kwaad kan je niet raken.
11Want de Heer stuurt zijn engelen.
Zij zullen je altijd beschermen,
waar je ook bent.
12Hun handen zullen je dragen,
zodat je niet struikelt.
13Je bent sterker dan je sterkste tegenstander.
Je zult je grootste vijand overwinnen.
=De Heer is altijd bij je
14Dit heeft de Heer beloofd:
'Omdat je mij liefhebt, zal ik je redden.
Ik zal je beschermen, omdat je mij kent.
15Als je mij roept, geef ik antwoord.
Als er gevaar is, ben ik bij je.
Ik zal je bevrijden, ik zal je gelukkig maken,
16en ik geef je een lang leven.
Ik, de Heer, zal je redden,
en jij zult dat zien.'
=Psalm 92
#92
1Een lied voor de sabbat.
=De Heer is machtig
2Het is goed om u te danken, Heer,
om te zingen over u, Allerhoogste.
3Het is goed om te spreken over uw liefde,
om te vertellen over uw trouw,
dag en nacht.
4Het is goed om op de harp te spelen,
om muziek voor u te maken.
5Want uw wonderen maken me blij,
ik juich om alles wat u gedaan hebt.
6Heer, uw wonderen zijn groot,
uw plannen zijn geweldig!
7Domme, dwaze mensen begrijpen u niet.
8Ze zien dat het goed gaat met slechte mensen,
met mensen die alleen maar kwaad doen.
Maar ze weten niet dat u die mensen zult vernietigen.
9U bent machtig, Heer, voor altijd.
10Uw vijanden worden vernietigd,
ze worden allemaal vernietigd, Heer.
U jaagt iedereen weg die kwaad doet.
11Maar mij geeft u kracht,
mij maakt u sterk.
Niemand is sterker dan ik.
12Ik zie hoe mijn vijanden vernietigd worden,
ik hoor hoe ze gestraft worden.
=Met goede mensen gaat alles goed
13-14Met goede mensen gaat het goed.
Ze zijn dicht bij de Heer,
in zijn huis zijn ze gelukkig.
Goede mensen lijken op grote, hoge bomen,
15die vruchten blijven geven,
ook als ze oud zijn.
Hun bladeren blijven groen en fris.
16Goede mensen zeggen:
'De Heer beschermt ons.
Hij doet geen onrecht, hij is goed.'
=Psalm 93
=De Heer is een machtige koning
#93
1Heer, u bent koning,
een koning met macht,
een koning met kracht!
De aarde staat vast,
altijd blijft ze staan.
2U was altijd al koning, Heer.
U was er vanaf het eerste begin.
3Ik hoor de diepe zeeën,
ik hoor de hoge golven,
de hoge golven van de zee!
4Maar machtiger dan de hoge golven,
machtiger dan de diepe zeeën
bent u, Heer in de hemel.
5Heer, uw wetten blijven altijd gelden.
Uw tempel is heilig,
voor altijd.
=Psalm 94
=De Heer is rechter van de hele aarde
#94
1Heer, u straft mensen die kwaad doen,
u straft ze allemaal.
Laat ook nu zien hoe machtig u bent!
2U bent toch de rechter van de hele aarde?
Straf die onderdrukkers,
geef hun de straf die ze verdienen.
3Laat slechte mensen niet langer juichen, Heer,
laat ze zwijgen!
4Ze hebben altijd een grote mond,
ze scheppen op over hun misdaden.
5Heer, ze onderdrukken uw volk,
uw eigen volk vertrappen ze.
6Ze doden weduwen en vreemdelingen,
ze vermoorden kinderen zonder vader.
7Ze zeggen: 'De Heer ziet het niet,
de God van Jakob merkt toch niets.'
=De Heer zal slechte mensen straffen
8Maar denk eens na, domme mensen.
Word toch eens wijs en verstandig!
9De Heer heeft onze oren gemaakt.
Dan kan hij toch zelf ook horen?
De Heer heeft onze ogen gemaakt.
Dan kan hij toch zelf ook zien?
10Hij leidt de volken, hij waarschuwt ze.
Dan kan hij ze toch ook straffen?
11De Heer kent de plannen van mensen,
hij weet dat die zinloos zijn.
=De Heer laat zijn volk niet alleen
12Heer, gelukkig zijn mensen die u leidt,
die van u leren wat uw wil is.
13Als er gevaar is, zijn zij veilig,
maar slechte mensen zullen sterven.
14Want u laat uw eigen volk niet in de steek, Heer,
u laat ze nooit alleen.
15U zorgt dat er weer goede rechters komen.
Dan zullen alle eerlijke mensen blij zijn.
16Heer, u helpt mij als mensen mij kwaad doen,
u beschermt me tegen misdadigers.
17Als u me niet had geholpen,
dan was ik allang dood geweest.
18Steeds als ik geen moed meer had,
hebt u mij vol liefde geholpen.
19Als ik bang was en vol zorgen,
hebt u mij getroost en blij gemaakt.
=De Heer laat slechte rechters zwijgen
20Heer, u bent geen vriend van slechte rechters,
die doen wat volgens de wet niet mag.
21Ze beschuldigen eerlijke mensen,
en ze geven onschuldige mensen de doodstraf.
22Maar u helpt mij, Heer.
Bij u ben ik veilig,
u bent mijn God.
23Mensen die kwaad doen,
krijgen de straf die ze verdienen.
U laat ze voor altijd zwijgen.
U bent de Heer, onze God.
=Psalm 95
=Laten we zingen voor de Heer
#95
1Kom, laten we zingen voor de Heer!
Laten we juichen voor hem,
want hij beschermt ons en hij redt ons.
2Laten we hem danken in zijn tempel,
en vrolijk voor hem zingen.
3De Heer is een grote koning, een machtige God,
machtiger dan alle andere goden.
4Alles op aarde is van hem,
het diepste dal en de hoogste berg.
5Ook de zee en het land zijn van hem,
hij heeft alles gemaakt.
6Laten we knielen voor de Heer,
laten we diep voor hem buigen,
want hij heeft ons gemaakt.
7Hij is onze God,
en wij zijn zijn volk.
Hij is onze herder,
en wij zijn de schapen die hij leidt.
Vandaag spreekt God tegen jullie.
Luister dus goed,
=Wees gehoorzaam aan God
8-9wees gehoorzaam aan hem.
Verzet je niet tegen hem,
zoals jullie voorouders deden.
Zij vroegen God om water in de woestijn.
Ze hadden gezien dat hij wonderen kon doen,
maar toch twijfelden ze aan zijn macht.
10-11Daarom ergerde God zich aan hen,
veertig jaar lang.
Hij werd woedend, en zei tegen hen:
'Jullie willen niet luisteren,
jullie doen nooit wat ik wil.
Zo zeker als ik leef,
nooit zullen jullie het land binnengaan waar je rust krijgt!'
=Psalm 96
=Zing een nieuw lied voor de Heer
#96
1Zing een nieuw lied voor de Heer!
Heel de aarde moet voor hem zingen.
2-3Zing voor de Heer en dank hem.
Vertel aan alle volken, elke dag:
'De Heer bevrijdt ons.
Hij is machtig, hij doet wonderen.'
4-5Ja, de Heer is machtig.
Laat iedereen hem prijzen.
Hij heeft meer macht
dan goden van andere volken!
Want die goden kunnen niets.
Maar de Heer heeft de hemel gemaakt.
6Alles rondom hem is stralend en mooi.
Een schitterend licht schijnt in zijn tempel.
7Volken van alle landen, eer de Heer!
Eer hem, want hij is machtig.
8Breng hem eer, want hij is heilig.
Kom naar zijn tempel en breng hem offers.
9Kniel voor de heilige Heer,
heb eerbied voor hem.
10Vertel overal op aarde:
'De Heer is koning!
Hij is een eerlijke rechter voor alle volken.
De aarde staat vast,
altijd blijft ze staan.'
11Wees vrolijk, hemel en aarde.
Zee en alles wat daar leeft, laat je horen.
12Velden en alles wat daar groeit, wees blij.
Juich, bomen in het bos!
13Juich voor de Heer, want hij komt,
hij komt als rechter van de aarde.
Hij zal eerlijk rechtspreken over alle volken,
zijn oordeel is betrouwbaar.
=Psalm 97
=De Heer is koning
#97
1De Heer is koning.
Juich, aarde, juich!
Landen van oost tot west, wees blij!
2De Heer is een goede koning.
Een donkere wolk is om hem heen,
3en vuur gaat voor hem uit.
De vlammen verbranden zijn tegenstanders.
4Zijn bliksems verlichten de wereld.
De aarde ziet het en beeft.
5Als de Heer verschijnt,
verdwijnen de bergen.
Ze smelten weg als sneeuw,
voor de Heer van de hele aarde.
6De hemel zegt: 'God is goed.'
Alle volken zien Gods macht.
7Mensen die beelden vereren,
en trots zijn op hun afgoden,
die mensen zullen zich schamen.
Alle goden zullen buigen voor de Heer.
8Als de inwoners van Sion dat horen,
is iedereen gelukkig.
Alle mensen in de steden van Juda juichen,
omdat de Heer hen beschermt.
9De Heer is de allerhoogste op de hele aarde.
Hij is machtiger dan alle andere goden.
=Wees blij met de Heer
10Alle mensen die de Heer liefhebben,
moeten het kwaad haten.
De Heer beschermt zijn volk,
hij beschermt de mensen die hem trouw zijn.
Hij redt hen uit de macht van zijn vijanden.
11Voor goede en eerlijke mensen wordt het licht,
voor hen komt er vreugde.
12Laten ze blij zijn met de Heer.
Laten ze juichen, want hij is heilig!
=Psalm 98
#98
1Een lied.
Zing een nieuw lied voor de Heer,
want hij heeft wonderen gedaan.
Met zijn kracht en zijn macht
heeft hij vijanden overwonnen.
=Zing een nieuw lied voor de Heer
2De Heer heeft zijn volk bevrijd.
Alle volken hebben het gezien:
De Heer is goed.
3Hij houdt van Israël,
hij laat zijn volk niet in de steek.
Iedereen op aarde heeft het gezien:
onze God heeft zijn volk bevrijd!
4Laat heel de aarde juichen voor de Heer.
Juich, en zing een lied voor hem.
5Zing voor de Heer, speel op de harp,
speel op de harp en zing een lied.
6Blaas op fluiten en trompetten.
Juich voor de Heer, onze koning!
7Zee en alles wat daar leeft, laat je horen.
Juich, aarde met al je bewoners.
8Rivieren, klap in je handen.
Bergen, doe mee, en juich!
9Juich voor de Heer, want hij komt,
hij komt als rechter van de aarde.
Hij zal eerlijk rechtspreken over alle volken,
zijn oordeel is rechtvaardig.
=Psalm 99
=De Heer is koning
#99
1De Heer is koning,
zijn troon staat in de tempel.
Volken, heb eerbied voor hem.
Aarde, schud en beef!
2De Heer woont op de berg Sion.
Hij is machtig,
hij heerst over alle volken.
3Volken, juich voor hem,
want hij is sterk en machtig.
De Heer is heilig!
4De Heer is een machtige koning.
Hij vindt eerlijkheid belangrijk.
Hij zorgt voor rechtvaardige wetten,
en voor eerlijke rechtspraak in Israël.
5Breng eer aan de Heer, onze God
en kniel voor hem.
De Heer is heilig!
=Breng eer aan de Heer
6Mozes en Aäron waren priesters van de Heer,
en ook Samuel diende hem.
Als zij de Heer riepen, gaf hij antwoord.
7Hij sprak met hen vanuit een wolk.
Hij gaf wetten en regels aan hen,
en zij hielden zich daaraan.
8De Heer, onze God, heeft hun geantwoord.
Hij heeft hun fouten vergeven,
maar hij strafte hen ook voor hun misdaden.
9Breng eer aan de Heer, onze God
en kniel voor zijn heilige berg.
Want de Heer, onze God, is heilig!
=Psalm 100
#100
1Een lied om God te danken.
Laat iedereen juichen voor de Heer!
=Juich voor de Heer
2Eer de Heer met vreugde.
Kom bij hem met een vrolijk lied.
3Zeg: 'Ja, de Heer is God.
Hij heeft ons gemaakt.
Wij zijn van hem,
wij zijn zijn volk.
Hij zorgt voor ons,
zoals een herder voor zijn schapen zorgt.'
4Kom naar zijn tempel om hem te danken.
Kom in zijn huis en zing voor hem.
Dank hem en prijs hem.
5De Heer is goed.
Zijn liefde duurt eeuwig,
hij blijft altijd trouw.
=Psalm 101
#101
1Een lied van David.
Ik wil een lied voor u zingen, Heer,
een lied over uw liefde en uw trouw.
=Ik wil een goede koning zijn
2Ik wil leven zoals u dat wilt.
Wilt u me daarbij helpen?
Ik wil een goede koning zijn,
ook in mijn eigen paleis.
3Slechte dingen laat ik niet gebeuren.
Ik kan niet tegen onrecht,
ik haat het,
ik doe er niet aan mee.
4Oneerlijke mensen wil ik niet kennen,
slechte mensen verdraag ik niet.
=Ik zoek mensen die u trouw zijn, Heer
5Iemand die kwaadspreekt over een ander,
die laat ik voor altijd zwijgen.
Iemand die zichzelf heel belangrijk vindt,
die kan mijn vriend niet zijn.
6Ik zoek mensen die u trouw zijn, Heer.
Zij mogen bij mij wonen.
Iedereen die leeft zoals u het wilt,
mag mijn dienaar zijn.
7Maar bedriegers komen mijn paleis niet in,
leugenaars wil ik niet zien.
8Elke dag straf ik slechte mensen,
omdat ze kwaad doen in het land.
Zij mogen niet leven in uw stad, Heer.
=Psalm 102
#102
1Een gebed van iemand die bijna sterft van ellende. Hij vertelt aan de Heer hoe ongelukkig hij is.
=Heer, ik roep om hulp
2Heer, hoor mijn gebed,
hoor hoe ik om hulp roep.
3Verberg u niet voor mij.
Ik ben in nood,
luister naar mij!
Ik roep naar u,
geef mij toch antwoord.
4Elke dag word ik zwakker,
mijn lichaam is heet van de koorts.
5Ik heb nergens kracht meer voor,
eten wil ik niet meer.
6Ik ben mager van verdriet,
je kunt bijna mijn botten zien.
7Ik ben alleen,
als een vogel in de woestijn,
als een uil in een verlaten huis.
8Ik lig wakker,
ik ben alleen,
als een eenzame vogel op het dak.
9Mijn vijanden lachen me uit.
Ze schelden en spotten, elke dag weer.
10Ik eet zand in plaats van brood.
Ik drink mijn eigen tranen,
zo veel verdriet heb ik.
11Want u bent woedend op mij!
Het is alsof ik afval ben,
alsof u mij hebt weggegooid.
12Mijn dagen gaan zomaar voorbij,
al mijn kracht is weg.
=U bent koning, Heer
13Maar u bent voor eeuwig koning, Heer,
uw naam zal nooit vergeten worden.
14Laat ons zien dat u nog steeds van Sion houdt!
Het is nu tijd om uw stad te redden,
het is tijd voor vergeving.
15Want wij zijn uw volk,
wij houden van deze stad,
ook al is er veel verwoest,
ook al zien we alleen maar stenen en stof.
16-18Heer, uw volk zal om vergeving vragen,
en u zult luisteren naar hun gebed.
U zult Sion weer opbouwen
en laten zien hoe machtig u bent.
Dan zullen alle volken u vereren,
alle koningen op aarde zullen voor u buigen.
19-21Uw volk zit gevangen in verre landen,
ze zijn bang voor de dood.
Maar u zult omlaag kijken vanuit de hoge hemel
en zorgen voor uw mensen op aarde.
U zult hun gebed horen en hen bevrijden,
u zult uw volk een nieuw leven geven.
Dat moet worden opgeschreven voor hun kinderen,
dan kunnen ook zij over u zingen!
22-23Dan zullen alle volken naar Sion komen,
daar zullen ze u vereren.
Ze zullen vertellen over uw daden, Heer,
ze zullen zingen over uw macht.
=God, u leeft voor altijd
24God, ik ben nog jong,
maar u hebt mijn kracht al weggenomen.
25God, zelf leeft u voor altijd.
Laat mij niet nu al sterven,
haal mij niet nu al weg uit het leven.
26Lang geleden hebt u de aarde vastgezet,
en u hebt ook de hemel gemaakt.
27De hemel en de aarde zullen verdwijnen,
maar u blijft altijd bestaan.
De hemel en de aarde zullen vergaan,
zoals oude kleren verslijten.
Niets blijft er van ze over.
28Maar u blijft altijd wie u bent,
u leeft voor altijd.
29Onze kinderen zullen in vrede leven,
en ook voor hun kinderen zult u zorgen.
=Psalm 103
#103
1Een lied van David.
Ik dank de Heer,
ik dank de heilige Heer
vanuit het diepst van mijn hart.
=De Heer helpt mij
2Ik dank hem voor alles wat hij heeft gedaan,
nooit zal ik dat vergeten.
3De Heer vergeeft al mijn zonden.
Hij geneest mij als ik ziek ben,
4hij laat me niet sterven.
Hij is goed voor mij,
hij houdt van mij.
5Hij maakt me weer sterk en gezond,
hij geeft me nieuwe kracht.
=De liefde van de Heer is groot
6De Heer is goed voor mensen zonder macht,
hij helpt hen als ze onderdrukt worden.
7Aan Mozes vertelde hij zijn plan,
aan Israël liet hij zijn macht zien.
8De Heer is goed, hij vergeeft ons.
Geduldig en vol liefde is hij.
9Hij blijft niet altijd boos,
zijn woede gaat voorbij.
10Hij wordt niet boos om iedere fout,
hij straft ons niet zo streng als we verdienen.
11-12Hij doet onze schuld ver weg,
zo ver als het westen is van het oosten.
Want zijn liefde voor ons is groot,
zo groot als de hele wereld.
13De Heer houdt van zijn volk,
zoals een vader van zijn kinderen houdt.
14Want hij weet hoe we gemaakt zijn,
hij heeft ons zelf uit aarde gevormd.
=De liefde van de Heer verdwijnt nooit
15Een mens leeft maar kort.
Hij is net als een bloem in het gras
die maar heel even bloeit.
16De wind gaat waaien en de bloem verdwijnt,
niemand weet meer waar hij stond.
17Maar de liefde van de Heer verdwijnt nooit.
Hij houdt van mensen die hem trouw zijn.
De Heer is goed voor hen,
en voor hun kinderen en kleinkinderen.
18Als ze maar doen wat hij wil,
als ze maar luisteren naar zijn woorden.
=Dank de Heer
19De Heer in de hemel is koning,
hij regeert over alles.
20Machtige engelen, dank de Heer.
Jullie die hem dienen en hem gehoorzaam zijn,
dank de Heer.
21Dank de Heer,
zon, maan en sterren, die doen wat hij wil.
22Dank hem, heel de wereld!
Dank hem, in de hemel en op aarde.
Ik dank de Heer
vanuit het diepst van mijn hart!
=Psalm 104
=De Heer is machtig
#104
1Ik dank de Heer
vanuit het diepst van mijn hart.
Heer, mijn God, u bent machtig!
Alles rondom u is stralend en mooi.
2Overal om u heen is licht.
U hebt de hemel gemaakt,
strak gespannen als een tent.
3Hoog boven de hemel is uw paleis.
U rijdt op een wagen van wolken,
de wind blaast u vooruit.
4De wind is gehoorzaam aan u,
de bliksem doet wat u wilt.
=De Heer heeft de aarde gemaakt
5U hebt de aarde stevig vastgezet,
zo blijft ze staan, voor altijd.
6Toen u de aarde maakte,
was er overal water,
zelfs hoog boven de bergen.
7Maar toen uw stem klonk,
vluchtte het water.
Het vluchtte weg voor de donder.
8Bergen kwamen tevoorschijn,
en rivieren stroomden in de dalen,
precies zoals u het bedacht had.
9U hebt grenzen gemaakt voor het water,
nooit meer zal het de aarde bedekken.
10U laat rivieren stromen,
ze stromen tussen de bergen door.
11Alle dieren komen er drinken,
ook wilde ezels vinden er water.
12Hoog in de bomen hebben vogels hun nest,
tussen de bladeren klinkt hun lied.
13U laat het regenen op de bergen,
zo wordt de aarde vruchtbaar en groen.
14U laat gras groeien voor de dieren,
graan en vruchten voor de mensen.
De aarde geeft goede dingen aan de mensen:
15brood dat hen sterk maakt,
wijn die hen vrolijk maakt,
olie die hun huid laat glanzen.
16Heer, uw bomen zijn altijd groen,
de hoge bomen die u geplant hebt.
17Daar maken vogels hun nesten,
ooievaars wonen in de hoogste takken.
18Berggeiten wonen hoog in de bergen,
andere dieren leven in de dalen.
Elk dier heeft zijn eigen plek.
=De Heer heeft de dag en de nacht gemaakt
19U hebt de maan gemaakt
om het jaar in maanden te verdelen.
De zon gaat onder als u dat zegt,
20op uw tijd wordt het nacht.
Dieren in het bos worden dan wakker.
21De jonge leeuwen krijgen honger,
brullend vragen ze u om eten.
22Maar in de ochtend verdwijnen ze,
ze gaan weer terug naar hun plek.
23Mensen gaan dan aan het werk,
ze werken tot de avond.
=De Heer heeft al het leven gemaakt
24Heer, wat hebt u veel gemaakt,
en wat is alles prachtig!
Overal op aarde is het te zien.
25In de zeeën zwemmen dieren,
groot en klein, ze zijn niet te tellen.
26Op het water varen schepen.
In de zee leeft Leviatan,
het monster dat u hebt gemaakt
om er voor uw plezier mee te spelen.
27Als mensen en dieren honger hebben,
wachten ze tot u ze voedsel geeft.
28U geeft ze te eten,
ze krijgen meer dan genoeg.
29Als u ze vergeet, worden ze doodsbang.
Als u hun adem wegneemt, sterven ze.
Dan blijft er niets van ze over.
30Maar door uw adem komt alles tot leven.
U maakt de hele aarde nieuw.
=Ik zing voor de Heer
31Laat de macht van de Heer eeuwig duren.
Laat alles wat hij gemaakt heeft, hem vreugde geven.
32Als de Heer naar de aarde kijkt, beeft ze.
Als hij de bergen aanraakt, komt er rook uit.
33Ik zal zingen voor de Heer, zolang ik leef.
Ik zal zingen voor mijn God, zolang ik besta.
34Laat mijn lied hem vreugde geven,
want hij maakt me gelukkig.
35Slechte mensen zullen van de aarde verdwijnen.
Ze zullen niet langer bestaan.
Ik dank de Heer
vanuit het diepst van mijn hart.
Halleluja!
=Psalm 105
=Denk aan de wonderen van de Heer
#105
1Dank de Heer
en maak bekend wie hij is!
Vertel aan iedereen wat hij gedaan heeft,
2vertel over zijn wonderen.
Maak muziek en zing voor hem!
3Zing over de heilige God.
Laat zien hoe blij jullie zijn,
want jullie horen bij de Heer.
4Vraag altijd hulp aan de Heer,
hij is machtig.
Blijf steeds dicht bij hem.
5Denk aan zijn wonderen,
denk aan de tekens van zijn macht,
en aan de wetten die hij gegeven heeft.
Vergeet ze niet!
6Want jullie zijn nakomelingen van Abraham,
de dienaar van de Heer.
En jullie zijn nakomelingen van Jakob.
Jullie zijn door de Heer uitgekozen.
=De Heer vergeet zijn beloftes nooit
7De Heer is onze God.
Zijn wetten gelden voor iedereen.
8Hij vergeet zijn beloftes nooit,
hij gaf zijn regels voor altijd.
9Alles wat hij aan Abraham en Isaak beloofde,
blijft altijd gelden.
10Ook aan Jakob beloofde de Heer zijn hulp.
11Hij zei: 'Ik zal Kanaän aan jou geven.
Dat land zal voor altijd van jou zijn.'
=De Heer beschermde zijn volk
12In het begin waren de Israëlieten een klein volk,
ze hadden nog geen eigen land.
13Ze gingen van plaats naar plaats,
van het ene koninkrijk naar het andere.
14God zorgde ervoor dat niemand hen onderdrukte.
Als een koning hen wilde aanvallen,
dan strafte God hem meteen.
15God zei: 'Blijf weg van de leiders die ik heb uitgekozen.
Doe mijn profeten geen kwaad.'
=De Heer stuurde Jozef naar Egypte
16De Heer liet hongersnood komen in Kanaän,
er was geen stukje brood meer te krijgen.
17Toen stuurde hij iemand om het volk te helpen:
Jozef, die eerst als slaaf verkocht was.
18Jozef kwam in de gevangenis in Egypte.
Om zijn voeten had hij een ketting,
om zijn hals zat een ijzeren band.
19Maar de Heer liet zien dat Jozef onschuldig was,
want er gebeurde wat Jozef voorspeld had.
20De machtige koning van Egypte liet hem vrij.
21Jozef kwam bij die koning in dienst
en zorgde voor het hele land.
22Jozef gaf opdrachten aan de ministers,
hij gaf raad aan alle wijze mannen.
=De Heer stuurde Mozes en Aäron
23Toen kwam Jakob naar Egypte,
hij woonde daar een tijd als vreemdeling.
24God gaf hem veel nakomelingen.
Zo werd het volk van Israël groter,
ze werden sterker dan Egypte, hun vijand.
25Toen zorgde God ervoor
dat de Egyptenaren zijn volk gingen haten.
Ze mishandelden het volk van God.
26Daarom stuurde God zijn dienaar Mozes,
en God koos Aäron uit om met Mozes mee te gaan.
27Zij lieten aan de Egyptenaren zien
hoe machtig God is.
28Ze deden precies wat God gezegd had.
Toen liet God het overal donker worden.
=De Heer stuurde rampen naar Egypte
29Hij veranderde het water van de rivieren in bloed,
hij liet alle vissen doodgaan.
30Overal in het land kwamen kikkers,
zelfs in de kamers van het paleis.
31God stuurde ook vliegen en muggen,
ze kwamen overal in het land.
32Hij stuurde hagelstenen in plaats van regen.
Hij liet het hele land afbranden.
33Hij vernietigde de wijngaarden en de vijgenbomen,
alle bomen in het land verwoestte hij.
34God stuurde ook sprinkhanen.
Het waren er ontelbaar veel.
35Ze aten alle planten van de akkers,
ze aten al het groen van de velden.
=Israël vertrok uit Egypte
36Ten slotte doodde God alle sterke jongens van het land,
alle oudste zonen van de Egyptenaren.
37Toen liet God zijn volk uit Egypte vertrekken,
niemand van hen bleef achter.
Ze namen zilver en goud met zich mee.
38De Egyptenaren waren erg bang geworden.
Ze waren blij dat de Israëlieten weggingen.
39God beschermde zijn volk overdag met een wolk.
En 's nachts zorgde hij met een vuur voor licht.
40Toen de Israëlieten om eten vroegen,
gaf hij ze vogels en brood uit de hemel.
Ze konden eten zo veel als ze wilden.
41Hij brak de rotsen open,
en er stroomde water uit.
Het stroomde als een rivier door de woestijn.
=De Heer deed wat hij beloofd had
42De Heer was niet vergeten
wat hij aan Abraham beloofd had.
De Heer dacht aan die bijzondere belofte.
43Hij liet zijn volk vertrekken,
juichend gingen ze weg uit Egypte.
44Toen gaf de Heer hun het land van andere volken.
Ze kregen alles waarvoor anderen hadden gewerkt.
45Maar ze moesten wel leven volgens zijn regels,
ze moesten zich houden aan zijn wetten.
Halleluja!
=Psalm 106
=De Heer is machtig en goed
#106
1Halleluja!
Dank de Heer, want hij is goed.
Zijn liefde blijft altijd bestaan.
2Niemand kan al zijn daden beschrijven,
niemand is hem dankbaar genoeg.
Zo machtig en zo goed is hij.
3Gelukkig zijn mensen die leven volgens zijn regels,
die altijd het goede doen.
4Heer, u hebt uw volk lief.
Denk dan ook aan mij,
kom mij bevrijden!
5Dan zal ik net zo gelukkig zijn als uw volk.
Dan zal ik blij zijn,
samen met de mensen die bij u horen,
samen met hen zal ik juichen.
=De Heer heeft onze voorouders gered
6Wij zijn niet gehoorzaam geweest aan de Heer.
We zijn schuldig, net als onze voorouders,
want we hebben verkeerde dingen gedaan.
7Toen onze voorouders in Egypte waren,
letten ze niet op de wonderen van de Heer,
en ze vergaten hoe trouw hij was.
Toen ze bij de Rietzee kwamen,
verzetten ze zich tegen hem.
8Toch heeft hij hen gered,
want hij wilde laten zien hoe goed hij is,
en hoeveel macht hij heeft.
9Hij gaf een bevel,
en het water van de Rietzee verdween.
De zee werd zo droog als de woestijn.
Zo liet hij zijn volk veilig verdergaan.
10De Heer redde hen van hun tegenstanders,
van de mensen die hen haatten.
11Het water bedekte hun vijanden,
ze verdronken allemaal.
=De Israëlieten vergaten Gods wonderen
12Toen vertrouwden ze weer op God,
ze zongen liederen om hem te danken.
13Maar al snel vergaten ze
wat hij voor hen gedaan had.
Ze werden ongeduldig,
ze wilden niet wachten op zijn hulp.
14Toen ze in de woestijn waren,
wilden ze steeds meer eten hebben.
Ze wilden weten of God hun alles kon geven.
15Hij gaf ze eten, zo veel als ze wilden,
totdat ze er ziek van werden.
16In de woestijn werden ze jaloers op Mozes
en op Aäron, de priester van de Heer.
17Toen ging de aarde plotseling open,
en Datan, Abiram en hun vrienden verdwenen erin.
18Een vuur verbrandde die slechte mensen.
Ze stierven in de vlammen, allemaal.
19Bij de berg Sinai
maakten de Israëlieten een beeld van een stier,
en ze knielden voor dat beeld.
20Ze kozen niet voor hun machtige God,
maar ze kozen voor een beeld,
een beeld van een dier dat gras eet.
21Ze vergaten dat God hen gered had,
ze vergaten zijn grote daden in Egypte.
22Veel wonderen had hij daar gedaan,
zoals het grote wonder bij de Rietzee.
23Toen werd God kwaad op zijn volk,
en hij besloot ze te doden.
Maar Mozes, de vriend van God, verdedigde hen.
Daardoor verdween Gods woede.
=De Israëlieten beledigden God
24Het volk wilde niet naar het mooie land Kanaän,
ze vertrouwden niet op Gods belofte.
25Boos zaten ze in hun tenten,
ze luisterden niet naar de Heer.
26Toen besloot God: Zo zeker als ik leef,
ik zal hen doden in de woestijn.
27Hun kinderen zal ik wegsturen
naar andere plekken op aarde.
28De Israëlieten gingen de god Baäl vereren.
Ze aten van de offers voor de doden.
29Zo beledigden ze God.
Daarom kregen ze een dodelijke ziekte.
30Maar Pinechas kwam hen helpen,
en de ziekte verdween.
31Daarom was Pinechas een goed mens.
En dat weet iedereen, voor altijd.
32-33Door in de woestijn om water te vragen,
verzette het volk zich opnieuw.
Ze maakten God weer boos.
Toen sprak Mozes tegen God
zonder eerst goed na te denken,
en God strafte hem daarvoor.
=Ook in Kanaän was het volk ontrouw
34Toen de Israëlieten in Kanaän kwamen,
moesten ze van God de volken doden die daar woonden.
Maar dat deden ze niet.
35Ze trouwden met mensen van die volken,
en ze gingen verkeerd leven, net zoals zij.
36Ze knielden voor beelden van goden,
maar die brachten alleen maar ongeluk.
37-38Ze vermoordden onschuldige mensen,
zelfs hun eigen kinderen.
Ze offerden hen aan de goden van Kanaän.
Ze offerden hun zonen en dochters
om hulp te krijgen van geesten en goden.
Daardoor was het land niet langer heilig.
39Het volk was niet meer Gods heilige volk,
ze waren God niet meer trouw.
40De Heer werd kwaad op zijn volk,
zijn liefste bezit.
Hij begon hen te haten.
41Hij maakte andere volken sterker,
de tegenstanders werden de baas.
42De vijanden kregen de macht
en ze onderdrukten de Israëlieten.
=De Heer bleef trouw
43Heel vaak bevrijdde de Heer zijn volk,
maar steeds weer maakten ze slechte plannen.
Het ging steeds slechter met hen,
en dat was hun eigen schuld.
44Maar de Heer zag dat ze het moeilijk hadden,
steeds weer hoorde hij hun geklaag.
45Hij dacht terug aan wat hij beloofd had,
en hij kreeg medelijden met zijn volk.
Zo veel hield hij van hen.
46Steeds weer zorgde hij ervoor
dat ook hun onderdrukkers medelijden met hen kregen.
=Dank de Heer
47Heer, onze God, bevrijd ons!
Breng ons terug naar ons eigen land,
overal vandaan.
Dan zullen wij u danken,
u, onze heilige God.
Het zal een feest zijn om u te kunnen danken.
48Dank aan de Heer, de God van Israël,
nu en altijd.
Heel het volk moet zeggen: 'Amen!'
Halleluja!
=Psalm 107
=Dank de Heer
#107
1'Dank de Heer, want hij is goed.
Zijn liefde blijft altijd bestaan.'
2Dat zeggen de mensen die de Heer heeft bevrijd.
Hij bevrijdde hen van hun vijanden.
3Hij bracht hen bij elkaar uit alle landen:
uit het oosten en het westen,
uit het noorden en het zuiden.
=De Heer heeft mensen bevrijd uit de woestijn
4Soms liepen mensen rond in de woestijn.
Ze vonden nergens een weg,
nergens een stad om in te wonen.
5Ze hadden honger en dorst,
ze gingen bijna dood.
6Ze waren bang, ze riepen naar de Heer.
En hij bevrijdde hen uit het gevaar.
7Hij bracht hen naar een goede plek,
naar een stad waar ze konden wonen.
8Laat iedereen de Heer danken, want hij is trouw.
Hij doet wonderen voor mensen.
9Aan mensen die dorst hadden, gaf hij te drinken.
Aan mensen die honger hadden, gaf hij te eten.
Ze kregen meer dan genoeg.
=De Heer heeft gevangenen bevrijd
10Soms zaten mensen in een donkere gevangenis,
ze zaten vast met ijzeren kettingen.
11Want ze hadden niet geluisterd naar God,
ze waren niet gehoorzaam aan de Allerhoogste.
12Daarom strafte hij hen met ellende.
Niemand hielp hen toen ze het moeilijk hadden.
13Ze waren bang, ze riepen naar de Heer.
En hij bevrijdde hen uit het gevaar.
14Hij bevrijdde hen uit de donkere gevangenis,
hij maakte hun kettingen los.
15Laat iedereen de Heer danken, want hij is trouw.
Hij doet wonderen voor mensen.
16Bronzen deuren sloeg hij kapot,
ijzeren kettingen brak hij in stukken.
=De Heer heeft mensen gered van de dood
17Soms werden mensen gestraft
omdat ze slecht leefden en kwaad deden.
18Ze wilden niets meer eten,
ze waren al dicht bij de dood.
19Ze waren bang, ze riepen naar de Heer.
En hij bevrijdde hen uit het gevaar.
20Toen de Heer sprak, werden ze beter.
Hij redde hen van de dood.
21Laat iedereen de Heer danken, want hij is trouw.
Hij doet wonderen voor mensen.
22Laat iedereen hem dankoffers brengen,
laat iedereen juichen
en vertellen over de grote daden van de Heer.
=De Heer heeft mensen op zee gered
23Soms zaten mensen in een boot op zee,
op weg naar verre landen.
24Op zee zagen ze de wonderen van de Heer,
de grote daden die hij deed.
25Want toen de Heer een bevel gaf,
ging het stormen,
de golven werden heel hoog.
26De boten werden opgetild door de golven,
de zeemannen voelden zich ellendig.
27Ze vielen, ze leken wel dronken.
Aan al hun kennis hadden ze niets.
28Ze waren bang, ze riepen naar de Heer.
En hij bevrijdde hen uit het gevaar.
29De Heer maakte een eind aan de storm.
Hij maakte de zee weer kalm,
30en de zeemannen waren blij.
Toen bracht de Heer hen naar een veilige haven.
31Laat iedereen de Heer danken, want hij is trouw.
Hij doet wonderen voor mensen.
32Laat iedereen hem eren,
en voor hem zingen in de tempel.
=De Heer zorgt voor goede mensen
33-34Als mensen slecht leven,
verandert de Heer rivieren in een woestijn,
van water maakt hij droge grond,
op de akkers kan niets meer groeien.
35-36Maar voor mensen die honger hebben,
maakt hij van droog land een rivier,
en verandert hij woestijn in vruchtbaar land.
Daar kunnen ze leven.
Ze bouwen er een stad waar ze kunnen wonen.
37Ze zaaien er graan, ze planten er druiven,
en ze krijgen een goede oogst.
38Als de Heer geluk en vrede aan hen geeft,
wordt hun volk steeds groter,
en krijgen ze steeds meer vee.
39Maar als de Heer hun geen geluk en vrede geeft,
wordt hun volk steeds kleiner.
Ze worden verdrietig en ongelukkig.
40De Heer maakt sterke heersers machteloos.
Hij laat ze zwerven in de woestijn,
waar het leeg en verlaten is.
41Maar arme mensen beschermt hij.
Hij zorgt ervoor dat ze geen slaaf worden,
en hij geeft ze veel kinderen.
42Goede mensen zijn blij om dat te zien,
maar slechte mensen zullen zwijgen.
43Wijze mensen zullen steeds denken
aan de goedheid van de Heer.
Zij weten: de Heer is trouw!
=Psalm 108
#108
1Een lied van David.
=God geeft mij moed
2U geeft mij moed, God!
Ik wil muziek maken en zingen,
met heel mijn hart.
3Ik wil mijn harp laten klinken,
ik wil de zon wakker maken met mijn lied.
4Heer, ik wil u danken,
overal op aarde wil ik voor u zingen.
5Heer, uw liefde is groter dan de wereld,
uw trouw is zo hoog als de hemel.
6God, laat zien hoe machtig u bent,
in de hemel en op aarde!
7Red de mensen van wie u houdt,
hoor mijn gebed en help hen.
=God heeft mij hulp beloofd
8God heeft in zijn tempel gesproken:
'Ik zal je vijanden verslaan,
ik zal juichen om de overwinning.
Ik verover de stad Sichem,
ik neem het dal bij Sukkot weer in bezit.
9Het gebied Gilead zal weer van mij zijn,
en heel het gebied van de stam Manasse.
Ik zal heersen in Efraïm en Juda,
in heel Israël, van noord tot zuid.
10Ik zal ook Moab en Edom veroveren,
en juichend zal ik de Filistijnen overwinnen.'
=God zal onze vijanden verslaan
11-12God, u wilde ons niet meer zien,
maar help ons nu!
Ga met onze legers mee,
ga voor onze soldaten uit.
Breng ons naar het land Edom,
breng ons in de steden van de vijand!
13Bescherm ons tegen onze vijanden.
Mensen kunnen ons niet helpen,
14maar samen met u zijn we sterk.
U zult onze vijanden verslaan.
=Psalm 109
#109
1Een lied van David. Voor de zangleider.
Ik zing voor u, God,
luister naar mij!
=Mijn vijanden vallen mij aan
2Mijn vijanden zijn slecht.
Ze bedriegen mij,
ze vertellen alleen maar leugens.
3Ze haten mij en ze vallen mij aan,
maar ik ben onschuldig.
4Ik ben goed voor mijn vijanden
en ik bid voor hen.
Maar zij zijn tegen mij.
5Voor mijn goedheid krijg ik ellende terug,
als dank voor mijn liefde krijg ik haat.
=Mijn vijanden vervloeken mij
6Mijn vijanden willen dat ik gestraft word.
Ze zeggen: 'Laat iemand die man aanklagen.
7Dan zal de rechter zeggen dat hij schuldig is,
en zijn gebed zal hem niet helpen.
8Dan zal hij niet lang meer leven,
dan gaat een ander zijn werk doen.
9Zijn kinderen zullen hun vader verliezen,
zijn vrouw moet leven zonder man.
10Zijn kinderen worden bedelaars,
in het puin van hun huis zoeken ze naar eten.
11Zijn bezit wordt door anderen weggehaald,
het wordt geroofd door mensen die hij niet kent.
12Laat niemand zijn vriend meer zijn,
laat niemand voor zijn kinderen zorgen.
13En laat zijn kinderen kinderloos blijven,
zodat zijn naam voorgoed verdwijnt.
14Laat de Heer de fouten van zijn ouders niet vergeten,
en ook de schuld van zijn voorouders niet!
15Laat de Heer zorgen dat hun naam vergeten wordt,
dat er nooit meer iemand aan hen denkt.
16Want die man was niet goed voor anderen.
Hij heeft arme en zwakke mensen aangevallen,
hij heeft bange mensen de dood in gestuurd.
17Hij wilde anderen ongelukkig maken,
laat hij nu zelf ongelukkig worden.
Anderen mochten van hem niet gelukkig zijn,
laat hij nu zelf geen geluk vinden.
18Die man heeft andere mensen vervloekt,
laat het kwaad nu hemzelf treffen.
Laat het kwaad overal om hem heen zijn,
laat het door hem heen gaan als water
en doordringen tot diep in zijn botten.
19Laat het kwaad altijd bij hem blijven,
net als een jas die hij nooit uittrekt,
als een riem die hij nooit afdoet.'
20Zo spreken mijn vijanden over mij,
zo willen ze dat ik gestraft word.
Maar ik vraag u, Heer:
Geef die straf aan henzelf!
=Straf mijn vijanden, Heer
21Heer, mijn God, laat zien dat u trouw bent.
Red mij, want u bent machtig en goed.
22Ik ben arm en zwak,
diep van binnen heb ik pijn.
23Mijn leven gaat zomaar voorbij,
ik word weggeslagen als een vlieg.
24Ik eet niet meer en ik drink niet meer.
Ik heb geen kracht meer in mijn benen,
er zit geen vet meer aan mijn lijf.
25Mijn vijanden lachen me uit.
Als ze mij zien, schudden ze spottend hun hoofd.
26Help mij, Heer, mijn God,
laat mij uw trouw zien en red mij.
27Als mijn vijanden dat zien,
dan weten ze hoe machtig u bent.
28Mijn vijanden vervloeken mij,
maar u zult mij gelukkig maken.
Want zij zullen worden verslagen,
en ik zal weer kunnen lachen.
29Laat hun plannen voorgoed mislukken,
dan zullen ze zich vernederd voelen.
30Heer, ik zal u danken waar iedereen bij is,
ik zal voor u zingen zodat iedereen het hoort.
31Want u helpt arme mensen,
u beschermt hen tegen slechte rechters,
u redt hen van de dood.
=Psalm 110
#110
1Een lied van David.
Dit zegt God tegen mijn heer:
'Ga naast mij zitten, aan de rechterkant.
Ik zal je vijanden diep voor jou laten buigen.'
=De Heer geeft de koning macht
2De Heer die woont op de berg Sion,
geeft de koning macht en zegt:
'Je zult heersen over je vijanden.
3Als de strijd begint, zal je volk klaarstaan.
Jonge mannen komen uit het oosten,
ze hebben schitterende kleren aan.'
4De Heer heeft plechtig aan de koning beloofd:
'Jij zult voor altijd priester zijn,
een priester zoals Melchisedek was.'
En de Heer zal zich aan die belofte houden.
=De Heer overwint alle vijanden
5De Heer zal de koning helpen.
Op de dag dat de Heer komt,
zal hij andere heersers vernietigen.
6Dan straft hij de volken.
Overal op aarde slaat hij koningen neer,
overal op aarde liggen dode lichamen.
7Hij is machtiger dan iedereen,
hij wint elke strijd.
=Psalm 111
=De Heer zorgt voor zijn volk
#111
1Halleluja!
Met heel mijn hart wil ik de Heer danken,
samen met zijn volk, in de tempel.
2Want hij heeft geweldige dingen gedaan.
Zijn daden geven mensen vreugde.
Laat niemand zijn wonderen vergeten!
3Alles wat de Heer doet, is mooi en goed,
hij is altijd rechtvaardig.
4De Heer doet wonderen, niemand mag ze vergeten.
Hij is vol liefde, hij is goed voor zijn volk.
5Hij zorgt voor mensen die hem dienen,
hij doet wat hij hun heeft beloofd.
6Hij gaf het land van anderen aan zijn volk.
Zo liet hij zijn macht zien.
=Wijze mensen luisteren naar de Heer
7Wat de Heer doet, is goed en eerlijk.
Zijn wetten zijn betrouwbaar.
8Zijn regels veranderen nooit,
ze zijn eerlijk en rechtvaardig.
9De Heer heeft zijn volk bevrijd.
Hij heeft hun voor altijd zijn wetten gegeven.
De Heer is heilig,
iedereen moet hem eren.
10Mensen die wijs willen zijn,
moeten luisteren naar de Heer.
Mensen die zich houden aan zijn wetten,
zijn verstandig.
Altijd zullen mensen de Heer danken.
=Psalm 112
=De Heer maakt eerlijke mensen gelukkig
#112
1Halleluja!
Gelukkig zijn mensen die trouw zijn aan de Heer
en willen leven volgens zijn wetten.
2Hun kinderen hebben veel invloed,
de Heer maakt hen gelukkig.
3Het gaat goed met zulke mensen,
ze worden steeds rijker.
Alles wat ze doen, is goed.
4Ze helpen mensen die goed willen leven,
ze zijn voor hen als een licht in het donker.
Ze helpen mensen in nood,
ze zijn eerlijk en vol liefde.
=Eerlijke mensen vertrouwen op de Heer
5Het gaat goed met mensen die geld weggeven
en daar niets voor terugvragen.
Het gaat goed met mensen die eerlijk zakendoen.
6Er zal hun geen kwaad overkomen.
Hun goedheid wordt nooit vergeten.
7Van slecht nieuws worden ze niet bang.
Ze vertrouwen op de Heer, ze twijfelen niet.
8Ze maken zich geen zorgen, ze hebben geen angst.
Ze weten dat ze zullen winnen van hun vijanden.
9Ze geven veel aan arme mensen,
alles wat ze doen, is goed.
Anderen hebben veel respect voor hen.
10Als slechte mensen dat zien,
worden ze kwaad.
Ze worden woedend,
want zij krijgen nooit wat ze willen.
=Psalm 113
=Niemand is zoals de Heer
#113
1Halleluja!
Zing voor de Heer,
dienaren van de Heer, zing voor hem!
2Laat iedereen de Heer prijzen,
nu en altijd.
3Laat iedereen zingen voor de Heer,
van het oosten tot het westen.
4De Heer heerst over alle volken.
Zijn macht gaat hoger dan de hemel.
5Niemand is zoals de Heer, onze God.
Hij woont hoog in de hemel,
6maar hij ziet ook de mensen op aarde.
Niemand is zoals hij,
niemand in de hemel of op de aarde.
7Zwervers trekt hij uit het vuil omhoog.
Hij haalt hen weg uit hun ellende,
8en laat hen wonen bij de rijken,
bij de rijken van zijn volk.
9Vrouwen zonder kinderen
maakt hij moeder van een groot gezin.
Dan is er vreugde in hun huis.
Halleluja!
=Psalm 114
=God doet bijzondere dingen
#114
1Het volk van Israël ging weg uit Egypte,
uit dat land met een vreemde taal.
2Toen werd Israël het volk van God,
het volk waarover hij heerste.
3De zee zag het en vluchtte weg,
en de Jordaan stroomde niet meer.
4Bergen en heuvels sprongen op,
het leken wel jonge lammetjes.
5Zee, waarom ben je gevlucht?
Jordaan, waarom stroomde je niet meer?
6Bergen en heuvels, wat is er gebeurd?
Waarom sprongen jullie op als lammetjes?
7Wij vluchtten voor de Heer,
wij sprongen op voor de God van Israël.
De hele aarde moet voor hem beven!
8Want hij maakt van stenen een stromende bron,
van rotsen maakt hij een rivier.
=Psalm 115
=De Heer is goed
#115
1Alle eer is voor u, Heer.
Niet voor ons, maar voor u alleen,
want u bent trouw en goed.
2Mensen lachen ons uit,
en ze vragen: 'Waar is jullie God?'
3Wij weten dat u in de hemel bent.
U kunt alles doen wat u wilt.
=Andere goden kunnen niets
4Maar andere goden kunnen niets.
Het zijn beelden van zilver en goud,
die door mensen gemaakt zijn.
5Ze hebben een mond,
maar ze kunnen niet praten.
Ze hebben ogen,
maar ze kunnen niet zien.
6Ze hebben oren,
maar ze kunnen niet horen.
Ze hebben een neus,
maar ze kunnen niet ruiken.
7Hun handen kunnen niet voelen,
hun voeten kunnen niet bewegen,
en uit hun keel komt geen geluid.
8Mensen die zulke beelden maken,
mensen die op zulke goden vertrouwen,
worden net als die beelden:
ze kunnen niets meer.
=Iedereen moet op de Heer vertrouwen
9Israëlieten, vertrouw op de Heer.
Hij helpt jullie, hij beschermt jullie.
10Priesters, vertrouw op de Heer.
Hij helpt jullie, hij beschermt jullie.
11Dienaren van de Heer, vertrouw op hem!
Hij helpt jullie, hij beschermt jullie.
=De Heer geeft iedereen geluk en vrede
12De Heer denkt aan ons,
hij geeft ons geluk en vrede.
Hij geeft geluk en vrede
aan alle Israëlieten en aan de priesters.
13Hij geeft geluk en vrede aan al zijn dienaren,
van klein tot groot.
14Hij zal ons allemaal veel kinderen geven,
veel kinderen en kleinkinderen.
15De Heer zal ons geluk en vrede geven.
Hij heeft de hemel en de aarde gemaakt.
16De hemel is van de Heer,
maar de aarde heeft hij aan de mensen gegeven.
17De doden kunnen de Heer niet prijzen,
want zij zijn in het stille land van de dood.
18Maar wij, wij zullen de Heer danken,
nu en altijd.
Halleluja!
=Psalm 116
=De Heer luistert naar mij
#116
1Ik heb de Heer lief,
want hij luistert naar mij.
Als ik om hulp roep,
2geeft hij mij antwoord.
Ik blijf tot hem bidden,
mijn leven lang.
3Ik was al bijna dood,
het land van de dood zag ik al.
Ik was bang, ik had pijn.
4Toen riep ik naar de Heer:
'Heer, red mijn leven!'
5De Heer is goed voor mensen in nood.
Hij is een God die mensen liefheeft,
6hij beschermt iedereen die zwak is.
Toen ik machteloos was,
heeft de Heer me bevrijd.
=De Heer heeft mij gered
7Ik vind weer rust,
want de Heer heeft mij geholpen.
8Hij heeft mijn tranen gedroogd,
hij zorgde ervoor dat ik niet viel.
Ja, hij heeft me gered van de dood.
9Ik mag leven, dicht bij de Heer.
10Ik bleef op de Heer vertrouwen,
ook toen ik diep ongelukkig was,
11ook toen ik heel bang was en dacht:
Iedereen bedriegt mij.
=Ik zal de Heer danken
12De Heer is goed voor mij geweest.
Hoe kan ik hem daarvoor danken?
13Ik zal de Heer dankoffers brengen,
ik zal hem eren.
14Ik zal alles doen wat ik beloofd heb,
en heel Gods volk zal dat zien.
15De Heer beschermt mensen die bij hem horen,
hun leven is kostbaar voor hem.
16Ik hoor bij de Heer,
ik ben zijn dienaar.
Hij heeft me bevrijd.
17Ik zal de Heer offers brengen,
ik zal hem danken,
ik zal hem eren.
18Ik zal alles doen wat ik beloofd heb,
en heel Gods volk zal dat zien,
19iedereen in de tempel van de Heer,
midden in Jeruzalem.
Halleluja!
=Psalm 117
=Juich voor de Heer
#117
1Juich voor de Heer, alle volken.
Zing voor hem, alle landen.
2Want groot is zijn liefde voor ons,
en eeuwig duurt zijn trouw.
Halleluja!
=Psalm 118
=Laat iedereen de Heer danken
#118
1Dank de Heer, want hij is goed.
Zijn liefde blijft altijd bestaan!
2Laten de Israëlieten zeggen:
'De liefde van de Heer blijft altijd bestaan.'
3Laten de priesters zeggen:
'De liefde van de Heer blijft altijd bestaan.'
4Laten de dienaren van de Heer zeggen:
'De liefde van de Heer blijft altijd bestaan.'
=De Heer heeft mij geholpen
5Toen ik het moeilijk had, riep ik naar de Heer.
En hij luisterde, hij heeft mij bevrijd.
6De Heer is bij mij, daarom ben ik niet bang.
Mensen kunnen me geen kwaad doen.
7De Heer is bij mij, hij helpt mij.
Daarom ben ik niet bang voor mijn vijanden.
8Je kunt beter hulp zoeken bij de Heer
dan vertrouwen op mensen.
9Je kunt beter hulp zoeken bij de Heer
dan vertrouwen op mensen met macht.
10Veel vijanden omsingelden mij,
maar ik versloeg ze met de hulp van de Heer.
11Ze omsingelden mij en vielen me aan,
maar ik versloeg ze met de hulp van de Heer.
12Ze vielen me aan als boze bijen,
maar ze waren snel verdwenen,
want ik versloeg ze met de hulp van de Heer.
13Mijn vijanden probeerden mij te doden,
maar de Heer heeft me gered.
14Hij beschermde mij en gaf mij kracht.
De Heer liet me overwinnen.
15-16Het volk van God heeft overwonnen.
Daarom juichen de mensen en ze zingen:
'De Heer is machtig, hij overwint.
De Heer is machtig!'
=Ik wil de Heer danken
17Ik zal niet sterven, maar ik zal leven!
Ik zal vertellen wat de Heer heeft gedaan:
18hij heeft mij streng gestraft,
maar hij heeft me niet laten sterven.
19-20Ik sta voor de tempel van de Heer.
Mensen die trouw zijn aan de Heer, gaan naar binnen.
Ook ik wil naar binnen om de Heer te danken.
Laat de deuren voor mij opengaan!
21Ik wil de Heer danken,
want hij heeft naar mij geluisterd.
Hij heeft me laten overwinnen.
22Bouwers gooien soms een steen weg,
maar die steen kan juist de belangrijkste worden.
23Zo worden soms onbelangrijke mensen belangrijk.
Het is de Heer die dat bepaalt,
wij kunnen dat niet begrijpen.
=Laten we de Heer danken
24Op deze dag heeft de Heer overwonnen,
laten we blij zijn en juichen.
25Heer, help ons en red ons.
Heer, maak ons gelukkig!
26Wij bidden om vrede en geluk
voor alle mensen die naar de tempel komen
omdat ze vertrouwen op de Heer.
27God is de Heer,
hij heeft ons laten overwinnen.
Vier daarom allemaal feest,
zwaai met takken en ga zijn tempel binnen.
28Hij is onze God, hem moeten we danken.
Hij is onze God, hem moeten we prijzen.
29Dank de Heer, want hij is goed.
Zijn liefde blijft altijd bestaan!
=Psalm 119
=Heer, ik wil leven volgens uw wetten
#119
1Gelukkig zijn mensen die altijd het goede doen,
die leven volgens de wet van de Heer.
2Gelukkig zijn mensen
die altijd denken aan de woorden van de Heer,
die hem zoeken met heel hun hart.
3Nooit zijn ze bezig met slechte dingen,
maar ze doen wat de Heer wil.
4Heer, u hebt aan de mensen uw regels gegeven.
Zo weet ik wat ik moet doen.
5Ik wil leven volgens uw wetten,
en dat volhouden, elke dag weer.
6Als ik steeds denk aan uw opdracht,
dan doe ik niets waarvoor ik me moet schamen.
7Ik leer van u wat goed en eerlijk is.
Daarom dank ik u met heel mijn hart.
8Ik wil me houden aan uw wetten.
Verlaat me toch nooit!
=Ik ben blij met uw woorden
9Hoe kan iemand vanaf zijn jeugd goed leven?
Door te doen wat u gezegd hebt, Heer.
10Met heel mijn hart zoek ik u.
Help mij om te doen wat u wilt.
11Elke dag denk ik aan uw woorden,
dan doe ik geen verkeerde dingen.
12Heer, ik wil u danken.
Leer mij wat er in uw wetten staat.
13U hebt gezegd wat goed en eerlijk is,
en dat herhaal ik steeds weer.
14Ik wil graag leven zoals u dat wilt.
Dat heb ik liever dan grote rijkdom.
15Over uw regels denk ik na,
en ik let op alles wat u doet.
16Ik ben blij met uw wetten,
uw woorden zal ik niet vergeten.
=Ik wil weten wat goed en eerlijk is
17Heer, wees goed voor mij.
Dan zal ik leven, en doen wat u zegt.
18Help mij om te zien
hoe machtig uw wet is.
19Ik weet niet hoe ik moet leven.
Help mij dus met uw wetten.
20Elke dag verlang ik ernaar
om te weten wat goed en eerlijk is.
21Het zal verkeerd aflopen
met mensen die niet aan uw wetten denken.
Mensen die denken dat ze zelf alles weten,
zult u straffen.
22Heer, laat niemand kwaad over mij spreken,
want ik leef volgens uw regels.
23Ik blijf altijd aan uw wetten denken,
ook al willen machtige mensen mij kwaad doen.
24Ik ben blij met uw woorden,
want daardoor weet ik hoe ik moet leven.
=Uw regels wil ik altijd volgen
25Heer, ik heb bijna geen kracht meer.
Maak mij weer sterk, zoals u beloofd hebt.
26Ik heb u verteld hoe moeilijk mijn leven is,
en u hebt mij geholpen.
Leer mij ook nu wat ik moet doen.
27Maak me duidelijk wat uw opdracht is.
Dan zal ik aan uw wonderen denken.
28Ik heb verdriet, ik voel me ellendig.
Help mij, zoals u beloofd hebt.
29Laat me altijd eerlijk zijn.
Wees goed voor mij, leer mij uw wet.
30Ik wil u altijd trouw zijn,
altijd uw regels volgen.
31Ik wil graag doen wat u van mij vraagt, Heer.
Dan doe ik niets waarvoor ik me moet schamen.
32Alles wat u van me vraagt, wil ik doen.
U geeft mij nieuwe moed.
=Help mij om te doen wat u vraagt
33Heer, leer mij wat uw regels zijn,
ik wil ze mijn hele leven volgen.
34Laat me uw wet begrijpen,
dan kan ik me daaraan houden,
met heel mijn hart.
35Help mij om te doen wat u vraagt,
want dat doe ik het liefst.
36Ik wil niet zoeken naar rijkdom,
maar bezig zijn met uw wetten.
37Laat mij niet verlangen naar zinloze dingen.
Help me met uw wetten,
leer me om goed te leven.
38Doe wat u beloofd hebt,
dan zal ik u altijd eren.
39Bescherm mij tegen mensen die mij uitlachen.
Zij maken me bang,
maar uw wetten maken mij gelukkig.
40Ik wil leven zoals u dat van mij vraagt.
Help me om te leven zoals u bedoeld hebt.
=Ik vertrouw op uw woorden
41Heer, laat mij uw liefde zien.
Help me, zoals u beloofd hebt.
42Dan weet ik wat ik moet zeggen
tegen mensen die mij beledigen.
Ik vertrouw op uw woorden.
43Laat mij altijd de waarheid spreken.
Ik vertrouw op uw regels.
44Ik wil leven volgens uw wet,
nu en altijd.
45Als ik blijf denken aan uw woorden,
zal mijn leven niet moeilijk zijn.
46Ik zal zelfs aan koningen uw wetten bekendmaken,
zonder me te schamen.
47Ik ben blij met uw woorden,
uw wetten heb ik lief.
48Ik verlang naar uw wetten,
uw woorden heb ik lief.
Ze zijn steeds in mijn gedachten.
=U geeft me kracht om te leven
49Heer, vergeet niet wat u mij beloofd hebt.
U hebt mij hoop gegeven.
50U geeft me kracht om te leven.
Dat troost me in moeilijke tijden.
51Ik wil me altijd houden aan uw wet,
ook al lachen slechte mensen mij uit.
52Heer, uw wetten zijn er voor altijd.
Dat is een troost voor mij.
53Maar ik word woedend als ik zie
hoe slecht sommige mensen zijn.
Van uw wet willen zij niets weten.
54Voor mij zijn uw regels juist mooi,
ze klinken als een lied,
overal waar ik ben.
55Zelfs in de nacht denk ik aan u, Heer.
Ook dan volg ik uw wet.
56Ik houd me aan uw regels.
Dat maakt me gelukkig.
=U bent alles wat ik heb
57Ik heb beloofd om te doen wat u vraagt.
Heer, u bent alles wat ik heb.
58Met heel mijn hart zoek ik u.
Wees goed voor mij,
want dat hebt u beloofd.
59Als ik nadenk over mijn leven,
dan wil ik doen wat u wilt.
60Ik twijfel niet,
ik zal leven volgens uw regels.
61Slechte mensen willen mij van u weghouden,
maar ik vergeet uw wet niet.
62Midden in de nacht sta ik op
om over u te zingen.
Want uw wetten zijn rechtvaardig en goed.
63Ik ben een vriend van mensen die u eren
en zich houden aan uw regels.
64Heer, overal op aarde is te zien
hoe groot uw liefde is.
Leer mij uw wetten kennen.
=U bent goed
65Heer, u bent goed voor mij geweest,
precies zoals u mij beloofd hebt.
66Leer me om te weten
wat goed is, en wat kwaad is.
Ik vertrouw op uw wetten.
67Vroeger deed ik veel verkeerd.
U strafte mij daarvoor.
Maar nu leef ik volgens uw regels.
68Heer, u bent goed,
en alles wat u doet, is goed.
Leer mij uw wetten kennen.
69Slechte mensen spreken kwaad over mij.
Maar ik volg uw regels, met heel mijn hart.
70Die leugenaars willen niet naar u luisteren,
maar ik ben blij met uw wet.
71U strafte mij, en dat was goed voor mij.
Want daardoor leerde ik wat u van mij wilt.
72Ik luister graag naar uw wet,
uw wet is meer waard dan zilver en goud.
=Uw wetten maken me blij
73Heer, u hebt mij zelf gemaakt.
Geef mij verstand om te leren wat u van mij wilt.
74Mensen die eerbied voor u hebben,
zijn blij als ze mij zien.
Want ik vertrouw op uw woord.
75Ik weet dat uw wetten rechtvaardig zijn.
U strafte mij, omdat u van me houdt.
76Heer, troost mij nu.
Laat zien dat u van me houdt,
want dat hebt u beloofd.
77Kom mij helpen, dan zal ik leven.
Uw wetten maken me blij, Heer.
78Ik denk altijd aan uw regels.
Maar slechte mensen vertellen leugens over mij.
Laat het verkeerd met hen aflopen!
79Ik wil alleen omgaan met mensen die u eren,
en die begrijpen wat u wilt.
80Laat me precies leven volgens uw wetten.
Dan doe ik niets waarvoor ik me moet schamen.
=Uw wetten zijn goed
81Heer, red mij, red mij toch!
Ik vertrouw op uw woorden.
82Doe toch wat u beloofd hebt,
daar verlang ik naar.
Wanneer komt u mij troosten?
83Misschien denkt u niet meer aan mij,
maar ik vergeet uw wetten niet.
84Hoe lang wilt u me laten wachten?
Wanneer straft u eindelijk mijn vijanden?
85Slechte mensen leven niet volgens uw wet,
ze proberen mij kwaad te doen.
86Mensen liegen over mij.
Kom me toch helpen!
Uw wetten zijn goed.
87Bijna was ik van de aarde verdwenen,
maar ik bleef denken aan uw opdracht.
88Heer, u bent goed, laat mij leven!
Dan blijf ik doen wat u wilt.
=Uw wetten blijven bestaan
89Heer, uw wetten bestaan voor altijd,
u geeft ze ons om goed te leven.
90Steeds opnieuw zien we uw trouw.
U hebt de aarde gemaakt, ze staat stevig vast.
91Omdat u het wilt,
blijven de hemel en de aarde bestaan.
Alles moet naar u luisteren.
92Ik ben blij met uw wet,
zonder uw wet zou ik sterven van verdriet.
93Nooit zal ik de regels vergeten
die u mij gegeven hebt.
Want die houden mij in leven.
94Red mij, want ik hoor bij u.
Ik wil alleen maar leven zoals u het wilt.
95Slechte mensen willen dat ik verdwijn,
maar uw regels geven me wijsheid.
96Ik heb ontdekt dat alles ophoudt,
hoe mooi het ook is.
Maar uw wetten blijven bestaan.
=Ik heb uw wet lief
97Ik heb uw wet lief,
de hele dag denk ik eraan.
98Ik ben wijzer dan mijn vijanden,
want ik ken uw wetten.
Daar ben ik altijd mee bezig.
99Ik begrijp meer dan alle leraren,
want ik denk na over uw woorden.
100Ik weet meer dan wijze mannen,
want ik leef volgens uw regels.
101Ik doe geen slechte dingen,
ik wil gehoorzaam zijn aan u.
102Ik wil precies doen wat u zegt,
want u geeft mij wijsheid.
103Ik geniet als ik uw woorden hoor.
Dat is voor mij het allermooiste.
104Door uw regels word ik wijs,
en daarom heb ik een hekel aan leugens.
=Ik ben heel blij met uw woorden
105Uw woorden zijn voor mij als een lamp in het donker,
als een licht in mijn leven.
106Ik zal me houden aan uw goede wetten,
dat beloof ik plechtig.
107Heer, ik moet zo veel lijden.
Houd mij in leven, zoals u beloofd hebt.
108Heer, neem mijn danklied aan,
en leer mij wat uw regels zijn.
109Steeds ben ik in gevaar,
maar uw wet vergeet ik niet.
110Ik doe precies wat u van mij wilt,
ook al proberen slechte mensen mij te grijpen.
111Ik heb alleen maar uw woorden,
en daar ben ik heel blij mee.
Dat is mijn enige bezit, voor altijd.
112Ik wil graag doen wat u van mij vraagt,
mijn hele leven lang.
=Bij u ben ik veilig
113Mensen die niet voor u kiezen,
kunnen mijn vrienden niet zijn.
Ik heb uw wet lief.
114Bij u ben ik veilig, u beschermt me.
Ik hoop dat u doet wat u beloofd hebt.
115Ik zeg tegen slechte mensen: 'Ga weg!'
Want ik wil alleen doen wat u van mij vraagt.
116Heer, help mij, zoals u beloofd hebt.
Dan zal ik leven.
Help me toch!
117Heer, geef me kracht,
help me om steeds op uw regels te letten.
118Mensen die niet doen wat u wilt,
die alleen maar liegen,
die houdt u ver bij u vandaan.
119U laat slechte mensen van de aarde verdwijnen
alsof ze afval zijn.
Daarom heb ik uw woorden lief.
120Als ik aan u denk,
dan beef ik van angst.
Ik ben bang voor uw straf.
=Wees goed voor mij, Heer
121Heer, ik leef goed en eerlijk.
Laat mijn vijanden me niet grijpen!
122Zij leven niet volgens uw wet.
Zorg dat ze mij geen kwaad doen!
Zorg dat het goed met me gaat.
123Ik verlang ernaar dat u me redt.
Kom mij bevrijden, dat hebt u beloofd!
124Wees goed voor mij.
Leer me wat uw wetten zijn.
125Geef mij verstand,
dan begrijp ik wat u wilt
en dan kan ik u dienen.
126Wacht niet langer, Heer, doe iets!
Want niemand houdt zich aan uw wet.
127Ik heb al uw wetten lief.
Voor mij zijn ze meer waard dan goud.
128Aan al uw regels wil ik me houden,
nooit wil ik verkeerde dingen doen.
=Bescherm mij tegen het kwaad
129Uw woorden zijn voor mij een wonder.
Daarom wil ik ze niet vergeten.
130Uw woorden brengen licht in het donker.
Zo weten mensen hoe ze moeten leven.
131Ik wil graag weten wat uw opdracht is,
dat wil ik het allerliefst!
132Denk aan mij, wees goed voor mij.
Want u bent goed voor mensen die van u houden.
133Heer, zeg mij wat ik moet doen,
dan hoef ik niet te twijfelen.
Bescherm mij tegen het kwaad.
134Bevrijd me als ik onderdrukt word,
dan kan ik me houden aan uw opdracht.
135Wees bij mij en bescherm mij.
Leer me wat uw regels zijn,
want ik wil u dienen.
136Ik huil, ik heb veel verdriet,
want niemand leeft volgens uw wet.
=Uw regels zijn goed en eerlijk
137Heer, u bent rechtvaardig,
en uw wetten zijn goed.
138Uw regels zijn eerlijk,
op uw woorden kan ik vertrouwen.
139Ik vind het verschrikkelijk
dat mijn vijanden uw woorden vergeten.
140Wat u zegt, is helder en duidelijk.
Ik houd van ieder woord.
141Ik zal uw opdracht nooit vergeten,
ook al vinden anderen mij onbelangrijk,
ook al vinden ze mij niets waard.
142U bent een eerlijke rechter
en uw wet is rechtvaardig,
voor altijd.
143Ik ben blij met uw wetten,
ook al word ik achtervolgd,
ook al ben ik in gevaar.
144Uw regels zijn altijd goed en eerlijk.
Help mij om die te begrijpen,
want dan zal ik leven.
=Als het nog donker is, roep ik u
145Ik roep u, Heer, antwoord mij!
Dan zal ik doen wat u wilt.
146Ik roep u, Heer, red mij!
Dan zal ik me houden aan uw wetten.
147Al voordat het licht wordt, roep ik u,
want ik verlang naar uw woorden.
148In de nacht lig ik wakker,
en ik denk aan uw wetten.
149Wees goed voor mij en luister, Heer.
Wees rechtvaardig, laat mij leven.
150Want mensen die zich niet aan uw wetten houden,
willen me kwaad doen.
Ze vallen mij aan.
151U bent dicht bij me, Heer,
en uw wetten zijn betrouwbaar.
152Uw woorden gelden voor altijd.
Dat weet ik al heel lang.
=Steun mij, Heer
153Heer, zie hoe ik lijd.
Red mij, want uw wet vergeet ik niet.
154Steun mij, Heer, en bevrijd me.
Geef me kracht om te leven,
want dat hebt u beloofd.
155Voor slechte mensen is er geen redding,
want ze leven zonder uw wetten.
156U bent goed, Heer.
Wees rechtvaardig, laat mij leven.
157Veel vijanden achtervolgen mij,
maar ik blijf doen wat u vraagt.
158Ik haat mensen die niet trouw zijn aan u,
mensen die niet leven zoals u dat wilt.
159Weet dat ik uw wetten liefheb, Heer.
Wees goed voor mij, laat mij leven.
160Alles wat u zegt, is waar.
Al uw beslissingen zijn goed en eerlijk.
=Uw woorden maken me gelukkig
161Mensen met macht achtervolgen mij,
maar ik laat me niet bang maken.
Want alleen voor uw woorden heb ik respect.
162Alleen uw woorden maken me gelukkig,
ze zijn voor mij heel kostbaar.
163Ik haat leugens, ik kan ze niet verdragen.
Maar uw wet heb ik lief.
164Zeven keer per dag dank ik u,
omdat uw wetten zo rechtvaardig zijn.
165Mensen die uw wet liefhebben,
vinden vrede en geluk.
Het gaat altijd goed met hen.
166Ik hoop dat u ook mij redt, Heer,
want ik doe wat u van me vraagt.
167Ik luister naar uw opdrachten,
ik heb ze lief, heel lief.
168Ik ben gehoorzaam aan uw wetten,
ik leef volgens uw regels.
Ik doe niets zonder u.
=Ik zing de hele dag
169Ik roep u, Heer, luister naar mij!
Geef me wijsheid, want dat hebt u beloofd.
170Luister naar mij als ik bid.
Red mij, want dat hebt u beloofd.
171Ik ben u dankbaar, ik zing de hele dag,
want u leert mij uw wetten.
172Ik zing een lied over uw wet,
omdat uw regels eerlijk zijn.
173Bescherm mij, Heer, en help mij,
want ik doe graag wat u wilt.
174Ik verlang ernaar dat u mij redt.
Bovenstaande tekst is gelimiteerd in lengte. Verklein uw zoekopdracht om de gehele tekst te zien.
=Psalm 120
#120
1Een lied voor de reis naar Jeruzalem.
Ik roep naar de Heer,
want hij geeft mij antwoord als ik in nood ben.
=Heer, straf mijn vijanden
2Heer, bescherm mij tegen mijn vijanden,
bevrijd mij van bedriegers en leugenaars!
3Hoe zult u hen straffen, Heer,
wat gaat u met hen doen?
4Schiet uw pijlen op hen af,
tref hen met het vuur van uw bliksem!
=Ik verlang naar vrede
5Ik ben ongelukkig,
ik woon al zo lang ver van huis.
Ik leef als vreemdeling
in een wereld van vijanden.
6Ik woon al zo lang bij mensen die vrede haten.
7Ik spreek tegen hen over vrede,
maar zij willen alleen maar strijd.
=Psalm 121
#121
1Een lied voor de reis naar Jeruzalem.
Ik kijk omhoog naar de bergen.
Daar komt mijn hulp vandaan.
=De Heer zal je beschermen
2Daar is de Heer, hij helpt mij.
Hij heeft de hemel en de aarde gemaakt.
3De Heer zorgt ervoor dat jou niets overkomt.
Hij beschermt je, hij slaapt niet.
4Hij slaapt nooit, hij let goed op.
Hij beschermt zijn volk Israël altijd.
5De Heer beschermt je.
Hij gaat met je mee,
bij hem ben je veilig.
6Er overkomt je geen kwaad,
niet overdag en niet in de nacht.
7De Heer zal je steeds beschermen,
het kwaad zal je niet raken.
8De Heer beschermt je,
overal, waar je ook gaat,
je leven lang.
=Psalm 122
#122
1Een lied van David. Voor de reis naar Jeruzalem.
Ik was heel blij toen mijn vrienden mij vroegen:
'Ga je mee naar het huis van de Heer?'
=Bid om vrede voor Jeruzalem
2En nu staan we echt in Jeruzalem,
binnen de muren van de stad.
3Jeruzalem is prachtig gebouwd,
met sterke en stevige muren.
4De stammen van Israël komen er bij elkaar.
Zij zijn het volk van de Heer,
ze brengen hem eer.
Zo doen ze wat hij wil.
5Jeruzalem is de stad van David.
Zijn nakomelingen regeren daar,
en ze spreken recht over het volk.
6Bid om vrede en rust voor Jeruzalem,
voor mensen die houden van deze stad.
7Laat er vrede zijn in de stad,
laat er rust zijn binnen de muren.
8Ik bid om vrede in de stad,
want daar wonen mijn familie en vrienden.
9Ik bid om geluk voor Jeruzalem,
want daar staat de tempel,
het huis van de Heer, onze God.
=Psalm 123
#123
1Een lied voor de reis naar Jeruzalem.
Ik kijk omhoog naar u,
naar u, Heer in de hemel.
=Heer, wees goed voor ons
2Heer, wij wachten op u,
zoals een slaaf wacht op een bevel van zijn meester,
of een slavin op een bevel van haar meesteres.
Zo wachten wij op een teken van uw liefde.
3Laat ons uw liefde zien, Heer,
wees goed voor ons.
We worden slecht behandeld,
we houden het bijna niet meer uit.
4Onze onderdrukkers beledigen ons,
ze lachen om onze pijn.
Het is bijna niet te verdragen.
=Psalm 124
#124
1Een lied van David. Voor de reis naar Jeruzalem.
De Heer heeft ons geholpen.
Kom, maak dat overal bekend!
=De Heer heeft ons geholpen
2De Heer heeft ons geholpen
toen onze vijanden ons aanvielen.
3Anders hadden ze ons vernietigd,
zo woedend waren ze.
4Anders hadden ze ons overwonnen
en ons weggehaald uit Israël.
5Anders hadden ze ons verslagen
en bestonden we niet meer.
6Dank de Heer!
Hij liet onze vijanden niet overwinnen.
7Wij zijn aan hen ontsnapt,
zoals een dier ontsnapt aan de jager.
Onze vijanden probeerden ons te grijpen,
maar wij zijn weggevlucht.
8De Heer is machtig, hij helpt ons altijd.
Hij heeft de hemel en de aarde gemaakt.
=Psalm 125
#125
1Een lied voor de reis naar Jeruzalem.
Als mensen op de Heer vertrouwen,
gaat het altijd goed met hen.
=De Heer beschermt zijn volk altijd
2De Heer beschermt zijn volk altijd,
zoals de bergen Jeruzalem beschermen.
3Slechte mensen zullen niet heersen over het volk van de Heer.
En het volk van de Heer zal geen verkeerde dingen doen.
=Geef vrede, Heer
4Wees goed voor goede mensen, Heer,
wees goed voor mensen die eerlijk zijn.
5Maar jaag slechte mensen weg.
Laat iedereen die kwaad doet, verdwijnen.
Heer, geef vrede aan Israël!
=Psalm 126
#126
1-2Een lied voor de reis naar Jeruzalem.
Toen de Heer terugkeerde naar Sion,
juichten we van vreugde.
We droomden weer van een toekomst,
we konden weer lachen.
Alle volken zeiden:
'De Heer doet grote wonderen voor zijn volk.'
=Vroeger deed de Heer wonderen voor ons
3Ja, de Heer deed grote wonderen voor ons.
Wat waren we gelukkig!
=Kom weer bij ons terug, Heer
4Daarom vragen wij u, Heer:
Kom ook nu snel bij ons terug.
Breng ons weer tot leven,
zoals regen alles weer laat groeien.
5Mensen die nu huilend zaaien,
zullen juichen bij de oogst.
6Mensen die nu verdriet en pijn hebben,
zullen dan zingen en juichen.
=Psalm 127
#127
1Een lied van Salomo. Voor de reis naar Jeruzalem.
Als de Heer niet helpt
bij het bouwen van een huis,
dan heeft het geen zin,
ook al doen de bouwers hun best.
Als de Heer niet helpt
bij het verdedigen van een stad,
dan heeft het geen zin,
ook al letten de bewakers goed op.
=De Heer geeft je een goed leven
2Je kunt wel hard werken,
van de vroege ochtend tot de late avond,
maar dat heeft geen zin.
Want de Heer zorgt voor je,
hij geeft je een goed leven, uit liefde.
Je hoeft er niets voor te doen.
3Ook kinderen zijn een geschenk van de Heer,
je krijgt ze van hem.
4Het is goed om veel kinderen te hebben.
Zij helpen je als het leven moeilijk is.
5Als je veel kinderen hebt, ben je een gelukkig mens.
Want zij zullen je verdedigen
als je vijanden je beschuldigen.
Je hoeft voor niemand bang te zijn.
=Psalm 128
#128
1Een lied voor de reis naar Jeruzalem.
Gelukkig ben je
als je trouw bent aan de Heer,
als je leeft volgens zijn wetten.
=De Heer maakt goede mensen gelukkig
2Dan geniet je van alles
waarvoor je gewerkt hebt.
Het zal goed met je gaan,
en je zult gelukkig zijn.
3Je vrouw heeft veel kinderen,
zo veel als druiven aan een tros.
Ze zitten bij je aan tafel, jong en sterk.
4Zo maakt de Heer je gelukkig,
als je trouw bent aan hem.
5Laat de Heer je geluk en vrede geven
vanuit zijn tempel op de berg Sion.
Dan zul je blij zijn, elke dag,
omdat het goed gaat met Jeruzalem.
6Je zult lang leven,
je zult je kleinkinderen nog zien.
Zij zullen je vreugde brengen.
Heer, geef vrede aan Israël.
=Psalm 129
#129
1Een lied voor de reis naar Jeruzalem.
Kom, maak het overal bekend:
Altijd al hebben we vijanden gehad.
=De Heer heeft Israël bevrijd
2Altijd al, vanaf het eerste begin,
maar nooit hebben ze ons verslagen.
3We zijn zwaar onderdrukt,
we moesten veel lijden.
4Maar de Heer heeft ons bevrijd.
Hij is goed.
5De vijanden van Sion zullen verdwijnen,
ze worden weggejaagd,
6ze zullen niet langer bestaan.
Ze verdwijnen als gras dat op daken groeit
en dat meteen verdort.
7Niemand kan het maaien,
niemand kan het oogsten,
zo snel is het verdwenen.
8Tegen die mensen zegt niemand:
'De Heer zal goed voor jullie zijn.'
Maar aan ons zal de Heer geluk en vrede geven.
=Psalm 130
#130
1Een lied voor de reis naar Jeruzalem.
Ik ben wanhopig, Heer!
Daarom roep ik naar u.
=Heer, ik ben wanhopig
2Heer, hoor mijn stem,
luister naar mij,
hoor hoe ik smeek!
3Heer, als u steeds op onze zonden let,
dan zijn wij altijd schuldig.
4Maar u vergeeft ons,
en daarom eren wij u!
=De Heer bevrijdt ons
5Ik verlang naar de Heer,
ik wacht op hem,
ik vertrouw op zijn woorden.
6Ik verlang naar de Heer,
meer dan een nachtwaker verlangt naar de ochtend,
naar het licht van de nieuwe dag.
7Volk van Israël, vertrouw op de Heer!
Want hij is goed en trouw,
hij bevrijdt ons, altijd weer.
8De Heer zal ons van alle schuld bevrijden.
=Psalm 131
#131
1Een lied van David. Voor de reis naar Jeruzalem.
Heer, ik voel me niet beter dan anderen,
ik denk niet dat ik belangrijk ben
of dat ik alles kan.
=Ik ben veilig bij de Heer
2Nee, ik ben rustig en stil,
ik voel me veilig bij u,
zoals een kind in de armen van zijn moeder.
3Israël, vertrouw op de Heer,
nu en altijd!
=Psalm 132
#132
1Een lied voor de reis naar Jeruzalem.
Heer, denk aan David!
Vergeet niet wat hij voor u gedaan heeft.
=David belooft om een tempel te bouwen
2Want hij heeft u een belofte gedaan,
hij heeft u plechtig beloofd:
'U bent de Heer, de God van Jakob.
3Ik zal niet naar huis gaan,
ik zal geen plek zoeken om te rusten,
4ik zal niet proberen te slapen,
ik zal mijn ogen niet dichtdoen,
5voordat ik een plek gevonden heb voor u, Heer,
een woning voor u, machtige God van Jakob.'
=Heer, kom in uw tempel wonen
6In Efrata hoorden wij
dat de heilige kist van God in Jaär stond.
Wij vonden hem daar
en brachten hem naar de tempel.
7Laten we nu weer naar de tempel gaan,
en buigen voor de troon van God.
8Kom, Heer!
Kom in uw tempel wonen,
hier bij uw heilige kist,
het teken van uw macht.
9Laten alle priesters goed en eerlijk zijn,
laat uw volk juichen!
=Heer, bescherm de familie van David
10Heer, bescherm de koning die u uitgekozen hebt.
Want dat hebt u beloofd aan David, uw dienaar.
11U hebt beloofd om hem trouw te blijven,
en dat zal altijd zo zijn.
U hebt tegen hem gezegd:
'David, één van jouw zonen zal koning zijn.
12En als hij zich houdt aan mijn wetten,
en aan de regels die ik hem leer,
zal ook zijn zoon weer koning zijn.
Zo zal het altijd doorgaan.'
=De Heer woont voor altijd in Sion
13Heer, u hebt Sion uitgekozen,
in die stad wilt u voor altijd wonen.
14U hebt gezegd: 'Dit zal mijn woonplaats zijn,
hier zal ik altijd blijven,
want altijd heb ik Sion liefgehad.
15Ik geef arme mensen in Sion te eten,
ze krijgen genoeg, meer dan genoeg.
16De priesters van Sion zullen goed en eerlijk zijn,
want ik zal hen helpen.
Het volk zal juichen van vreugde.
17In Sion geef ik macht aan Davids familie,
ik geef geluk aan de koning die ik heb uitgekozen.
18Ik zal zorgen dat hij zijn vijanden overwint,
hij zal voor altijd een machtige koning zijn!'
=Psalm 133
#133
1Een lied van David. Voor de reis naar Jeruzalem.
Wat is het leven goed en mooi
als mensen in liefde met elkaar leven!
=De Heer zorgt voor een gelukkig leven
2Iedereen geniet,
zoals je geniet van de geur van olie
bij een feest in de tempel.
3Iedereen geniet,
zoals je geniet van de dauw
's ochtends op de berg Sion.
Want daar geeft de Heer geluk en vrede,
voor altijd.
=Psalm 134
#134
1Een lied voor de reis naar Jeruzalem.
Volk
Dank de Heer, dienaren van God,
jullie die dag en nacht in zijn tempel zijn.
=Dank de Heer
2Bid in zijn heilige tempel,
dank de Heer!
=Priesters
3Laat de Heer jullie geluk en vrede geven vanuit Sion,
de Heer die de hemel en de aarde gemaakt heeft.
=Psalm 135
=De Heer is machtig
#135
1Halleluja!
Zing voor de Heer!
Dienaren van de Heer,
zing voor hem.
2Jullie die in zijn tempel zijn,
die werken in het huis van onze God,
zing voor de Heer!
3Zing voor de Heer,
want hij is goed.
Maak muziek voor hem,
want hij maakt ons gelukkig.
4De Heer heeft Israël uitgekozen,
het volk van Jakob hoort bij hem.
5Ik weet hoe machtig de Heer is,
machtiger dan alle andere goden.
6De Heer doet alles wat hij wil,
in de hemel, op de aarde
en in de diepe zeeën.
7Hij haalt wolken van het einde van de aarde,
van hem komt de regen en de bliksem,
uit zijn hemel stuurt hij de wind.
=De Heer heeft Israël altijd geholpen
8-9De Heer deed grote daden in Egypte.
Hij doodde daar de oudste zonen van de mensen,
en het eerste jong van elk dier.
De Heer liet wonderen zien
aan de farao en al zijn dienaren.
10De Heer overwon veel volken,
hij doodde hun machtige koningen.
11Hij doodde Sichon, de koning van de Amorieten
en Og, de koning van Basan.
Hij doodde alle koningen van Kanaän.
12Hun land gaf hij aan Israël,
zijn volk mocht daar voor altijd wonen.
13De Heer blijft altijd machtig,
iedereen zal over hem blijven spreken.
14Hij beschermt zijn volk,
hij is goed voor zijn dienaren.
=Afgoden kunnen niets
15De goden van andere volken kunnen niets.
Het zijn beelden van zilver en goud,
die door mensen gemaakt zijn.
16Ze hebben een mond,
maar ze kunnen niet praten.
Ze hebben ogen,
maar ze kunnen niet zien.
17Ze hebben oren,
maar ze kunnen niet horen.
Ze hebben een mond,
maar ze ademen niet.
18Mensen die zulke beelden maken,
mensen die op zulke beelden vertrouwen,
worden net zoals die beelden:
ze kunnen niets meer.
=Laat iedereen de Heer danken
19Israëlieten, dank de Heer.
Priesters, dank de Heer.
20Levieten, dank de Heer.
Dienaren van de Heer, dank hem!
21Inwoners van Sion, dank de Heer,
de Heer die woont in Jeruzalem.
Halleluja!
=Psalm 136
=De Heer is goed
#136
1Dank de Heer, want hij is goed.
Zijn liefde blijft altijd bestaan!
2Dank de allerhoogste God.
Zijn liefde blijft altijd bestaan!
3Dank de allerhoogste Heer.
Zijn liefde blijft altijd bestaan!
=De Heer heeft de wereld gemaakt
4Hij alleen doet grote wonderen.
Zijn liefde blijft altijd bestaan!
5Hij heeft met wijsheid de hemel gemaakt.
Zijn liefde blijft altijd bestaan!
6Hij heeft de aarde vastgezet in zee.
Zijn liefde blijft altijd bestaan!
7Hij maakte de zon en de maan.
Zijn liefde blijft altijd bestaan!
8De zon schijnt overdag.
Zijn liefde blijft altijd bestaan!
9De maan en de sterren schijnen 's nachts.
Zijn liefde blijft altijd bestaan!
=De Heer heeft wonderen gedaan
10Hij doodde de oudste zonen van de Egyptenaren.
Zijn liefde blijft altijd bestaan!
11Hij bevrijdde de Israëlieten uit Egypte.
Zijn liefde blijft altijd bestaan!
12Hij deed dat met grote kracht en macht.
Zijn liefde blijft altijd bestaan!
13Hij maakte een pad door de Rietzee.
Zijn liefde blijft altijd bestaan!
14Zo kon het volk veilig door de zee gaan.
Zijn liefde blijft altijd bestaan!
15Maar de farao en zijn leger verdronken.
Zijn liefde blijft altijd bestaan!
16De Heer leidde zijn volk door de woestijn.
Zijn liefde blijft altijd bestaan!
17Hij versloeg grote koningen.
Zijn liefde blijft altijd bestaan!
18Hij doodde machtige koningen.
Zijn liefde blijft altijd bestaan!
19Hij doodde Sichon, de koning van de Amorieten.
Zijn liefde blijft altijd bestaan!
20Hij doodde Og, de koning van Basan.
Zijn liefde blijft altijd bestaan!
21-22De Heer gaf het land van al die koningen aan Israël.
Zijn liefde blijft altijd bestaan!
Zijn trouwe volk mocht daar voor altijd wonen.
Zijn liefde blijft altijd bestaan!
23Hij dacht aan ons in moeilijke tijden.
Zijn liefde blijft altijd bestaan!
24Hij bevrijdde ons van onze vijanden.
Zijn liefde blijft altijd bestaan!
=Dank de Heer
25Hij geeft mensen en dieren te eten.
Zijn liefde blijft altijd bestaan!
26Dank de God van de hemel.
Zijn liefde blijft altijd bestaan!
=Psalm 137
=Jeruzalem, ik vergeet je nooit
#137
1We woonden bij de rivieren van Babel
en we huilden,
want we dachten aan Jeruzalem.
2We maakten geen muziek meer,
we hingen onze harpen aan een boom.
3Maar van onze vijanden moesten we vrolijk zijn.
Ze zeiden: 'Zing voor ons over Jeruzalem,
zing een vrolijk lied.'
4Maar dat konden we niet,
zingen over de Heer in het land van de vijand.
5Jeruzalem, nooit zal ik jou vergeten.
Liever maak ik nooit meer muziek,
6liever zwijg ik voor altijd
dan dat ik jou vergeet.
Jij bent het liefste dat ik heb.
=De vijanden worden gestraft
7Heer, straf de vijanden uit Edom.
Want toen Jeruzalem werd verwoest,
riepen ze: 'Weg met die stad, breek alles maar af!'
8Babel, ook jij zult verwoest worden.
Gelukkig zijn de mensen die jou straffen,
die met jou doen wat jij met ons hebt gedaan.
9Gelukkig zijn de mensen die jouw inwoners grijpen
en ze allemaal vernietigen.
=Psalm 138
#138
1Een lied van David.
Ik dank u, Heer,
met heel mijn hart.
Ik wil voor u zingen,
en alle goden moeten het horen.
=Ik wil de Heer danken
2In uw heilige tempel wil ik voor u knielen.
Ik wil u prijzen,
want u bent trouw en vol liefde.
U doet wat u beloofd hebt,
u doet zelfs meer dan dat!
3Toen ik om hulp riep,
gaf u mij antwoord.
U gaf mij nieuwe moed.
4Alle koningen op aarde zullen u danken, Heer,
want ze kennen uw wetten.
5Over uw wonderen zullen ze zingen:
'Groot is de macht van de Heer.
6Vanuit de hoge hemel helpt hij mensen die hem trouw zijn.
Ook al is hij ver weg, hij zorgt voor hen.'
=De Heer beschermt mij altijd
7Heer, u redt mij altijd,
ook als ik in groot gevaar ben.
U beschermt me tegen de woede van mijn vijanden.
8Heer, u zult me altijd beschermen.
Uw trouw duurt eeuwig, Heer.
Laat uw wereld niet in de steek!
=Psalm 139
#139
1Een lied van David. Voor de zangleider.
Heer, u weet alles van mij,
u kent mij.
=God, u weet alles van mij
2U weet waar ik ben,
en u weet waar ik heen ga.
U weet wat ik denk,
ook al bent u ver weg.
3U ziet me als ik thuis ben
en u ziet me onderweg.
U ziet alles wat ik doe.
4Voordat ik mijn mond opendoe,
weet u al wat ik wil zeggen.
5U bent voor mij en achter mij,
u bent om mij heen.
Uw hand houdt me vast.
6Ik vind het een wonder
dat u mij zo goed kent.
Ik kan het niet begrijpen.
=God, u weet waar ik ben
7Waar kan ik heen gaan
zonder dat u het merkt?
Waar kan ik heen vluchten
zonder dat u mij ziet?
8Ik kan wel naar de hemel klimmen,
maar dan bent u daar.
Ik kan wel afdalen
naar het land van de dood,
maar daar bent u ook.
9Ik kan naar de plaats gaan waar de zon opkomt.
Ik kan naar de plaats gaan waar de zon ondergaat.
10Maar ook daar zal uw hand mij leiden,
ook daar houdt uw hand mij vast.
11Ik kan wel willen
dat het donker wordt,
zodat u mij niet ziet.
Ik kan wel willen
dat de dag verandert in nacht.
12Maar voor u is het donker niet donker.
Voor u is de nacht net zo licht als de dag.
De duisternis lijkt op het licht.
=God, u hebt mij gemaakt
13U maakte mij in de buik van mijn moeder.
Elk deel van mijn lichaam hebt u gevormd.
14Ik dank u daarvoor.
Want het is een wonder,
zoals ik gemaakt ben.
Alles wat u maakt, is een wonder.
Dat weet ik heel goed.
15U hebt me al gezien
toen ik in het geheim gemaakt werd.
U hebt me al gezien
toen ik diep in de aarde ontstond.
16Toen mijn lichaam nog geen vorm had,
zag u mij al.
Nog voordat ik werd geboren,
wist u alles al van mij.
En u schreef het in uw boek.
17God, uw gedachten kan ik niet begrijpen,
ze zijn te moeilijk voor mij.
18Ik probeer uw gedachten te tellen,
maar het zijn er zo veel,
meer dan er zand is bij de zee.
Ik ben dicht bij u,
elke ochtend weer.
=God, blijf bij me
19Bescherm mij tegen slechte mensen, God,
laat ze voorgoed verdwijnen.
Moordenaars zijn het!
20Ze spreken kwaad over u,
ze vertellen leugens over u.
Het zijn uw vijanden.
21Met hen wil ik niet omgaan, Heer.
Zij kunnen mijn vrienden niet zijn,
want ze verzetten zich tegen u.
22Ik wil ze nooit meer zien.
Uw vijanden zijn ook mijn vijanden.
23God, ik wil dat u alles van mij weet,
ik wil dat u weet wie ik ben.
Kijk in mijn hart,
onderzoek al mijn gedachten.
24Kijk of ik leef zoals u dat wilt,
en leid me op de weg die u wijst.
=Psalm 140
#140
1Een lied van David. Voor de zangleider.
=Heer, bevrijd mij van slechte mensen
2Heer, bevrijd mij van mensen die kwaad doen,
bescherm me tegen hun geweld.
3Ze bedenken slechte plannen,
en altijd willen ze vechten.
4Ze vallen me aan met hun woorden,
ze zijn zo gevaarlijk als giftige slangen.
5-6Heer, bescherm mij tegen die slechte mensen,
bescherm mij tegen hun geweld.
Ze denken dat ze sterker zijn dan ik.
Ze jagen op mij,
ze proberen me te vangen.
Ze willen mij in de val laten lopen,
ze willen me doden.
=Straf mijn vijanden, Heer
7Heer, u bent mijn God.
Luister naar mijn gebed!
8Heer, mijn God, u bent machtig.
U zult mij redden,
u zult me verdedigen tegen mijn vijanden.
9Heer, laat ze hun zin niet krijgen.
Laat hun plannen mislukken,
laat ze niet overwinnen!
10Mijn vijanden staan om mij heen
en wensen me ellende toe.
Laat ze zelf ongelukkig worden!
11Tref hen met het vuur van uw bliksem,
laat ze sterven en nooit meer opstaan.
12Jaag alle leugenaars weg van de aarde.
Straf slechte mensen met hun eigen kwaad,
laat dat kwaad hen vernietigen.
=De Heer helpt arme mensen
13Dit weet ik:
De Heer helpt arme mensen,
hij verdedigt mensen zonder macht.
14Goede mensen zullen voor hem zingen,
zij mogen altijd bij hem zijn.
=Psalm 141
#141
1Een lied van David.
Heer, tot u bid ik.
Kom snel en help mij!
Ik roep naar u,
luister naar mijn gebed.
=Heer, luister naar mijn gebed
2Laat mijn woorden opstijgen als wierook,
als de geur van een offer in de avond.
=Heer, bescherm mij
3Heer, wees bij mij als ik ga spreken,
help me om niets verkeerds te zeggen.
4Zorg dat ik geen kwaad doe,
dat ik niet meedoe met slechte mensen.
Zorg dat ik hun vriend niet word,
dat ik niet meedoe met hun feesten.
5Als goede mensen mij straffen en slaan,
dan is dat alleen maar goed voor mij.
En als slechte mensen me kwaad doen,
dan blijf ik voor hen bidden.
6Ik zal hen blijven troosten,
ook al worden hun leiders gestraft met de dood.
=Heer, red mij van de dood
7-8Heer, mijn God,
er is niets meer over van uw volk.
We zijn verspreid over de aarde,
we sterven bijna.
Maar ik kijk omhoog naar u,
ik zoek hulp bij u.
Laat mij niet sterven!
9Bescherm mij tegen slechte mensen.
Ze jagen op mij,
ze willen me in de val laten lopen.
10Zorg dat ze zelf gegrepen worden,
en laat mij ontsnappen.
=Psalm 142
#142
1Een lied van David.
David sprak dit gebed uit toen hij gevlucht was en zich in een grot verstopt had.2Ik roep naar de Heer,
ik smeek hem om hulp.
3Al mijn zorgen spreek ik uit,
ik vertel hem over mijn ellende.
4Heer, u weet wat ik meemaak,
ik ben wanhopig!
Mijn vijanden jagen op mij,
ze proberen me te grijpen.
5Ik zoek hulp,
maar er is niemand die mij ziet.
Nergens ben ik veilig,
iedereen vergeet mij.
6Daarom roep ik naar u, Heer,
want u beschermt me.
U bent alles wat ik nodig heb op aarde.
7Heer, luister naar mijn gebed!
Ik kan niet meer, ik ben doodmoe.
Red mij van mijn vijanden,
want zij zijn sterker dan ik.
8Bevrijd mij uit mijn ellende.
Dan zal ik u danken,
samen met uw volk,
omdat u voor mij zorgt.
=Psalm 143
#143
1Een lied van David.
Heer, hoor mijn gebed,
hoor hoe ik om hulp smeek.
U bent trouw, u bent goed,
geef mij antwoord!
=Heer, hoor mijn gebed
2Straf mij niet,
ook al ben ik schuldig voor u,
net zoals alle mensen.
3Mijn vijanden achtervolgen mij,
ze proberen me te doden.
Het wordt donker om mij heen,
alsof ik al dood ben.
4Ik ben wanhopig,
ik heb alle moed verloren.
5Ik denk terug aan vroeger.
Ik denk aan al uw wonderen,
aan alles wat u hebt gedaan.
6Ik wil bij u zijn,
ik verlang naar u,
zoals droog land verlangt naar regen.
=Heer, geef mij weer kracht
7Heer, geef mij antwoord.
Wacht niet langer,
want ik heb geen kracht meer.
Verberg u niet voor mij,
laat me niet sterven.
8Laat mij elke ochtend uw liefde zien.
Zeg me wat ik moet doen,
want op u vertrouw ik,
naar u verlang ik.
9Heer, bij u ben ik veilig,
red mij van mijn vijanden.
10U bent mijn God,
leer mij om te doen wat u wilt.
Wees bij mij en leid mij,
help me om te doen wat goed is.
11U bent machtig, Heer,
geef me weer kracht om te leven.
U bent goed,
bevrijd me uit mijn ellende.
12U bent trouw,
versla mijn vijanden,
vernietig al mijn tegenstanders.
Want ik hoor bij u.
=Psalm 144
#144
1Een lied van David.
Ik dank de Heer,
want hij beschermt mij.
Hij leert me hoe ik moet vechten,
en hij geeft me kracht voor de strijd.
=De Heer heeft aandacht voor mensen
2Hij beschermt me en hij helpt me.
Bij hem ben ik veilig,
bij hem kan ik me verbergen.
Hij redt me van mijn vijanden,
hij laat me overwinnen.
3-4Mensen leven maar kort,
ze bestaan maar heel even.
Waarom wilt u hen kennen, Heer?
Waarom let u op hen?
=Heer, versla mijn vijanden
5Heer, doe de hemel open, en kom!
Raak de bergen aan, zodat er rook uit komt.
6Stuur uw bliksem om mijn vijanden te verjagen,
maak ze bang met uw pijlen van vuur.
7Kom uit de hemel om mij te redden.
Red me, en bevrijd me van de dood.
Bevrijd me van mijn vijanden.
8Zij vertellen alleen maar leugens,
ze liegen en bedriegen de hele tijd.
9Ik wil een nieuw lied voor u zingen, God,
ik wil voor u spelen op mijn harp.
10Want u laat koningen overwinnen.
U hebt me altijd bevrijd van mijn vijanden,
omdat ik uw dienaar ben.
11Bevrijd me dan ook nu van mijn vijanden.
Zij vertellen alleen maar leugens,
ze liegen en bedriegen de hele tijd.
=Het gaat goed met het volk van God
12Het gaat goed met het volk van God.
De mannen zijn jong en vol kracht,
de vrouwen zijn mooi en sterk.
13Alle schuren zijn goed gevuld,
ze zijn vol met voedsel, meer dan genoeg.
Op de velden lopen schapen en geiten,
het zijn er ontelbaar veel.
14De koeien zijn mooi en vet.
Het volk van God wordt niet aangevallen,
en niemand hoeft te vluchten.
Niemand huilt, niemand heeft verdriet.
15Gelukkig zijn mensen die een goed leven hebben.
Gelukkig zijn mensen die de Heer vereren.
=Psalm 145
#145
1Een danklied van David.
Ik wil u eer brengen, mijn God.
Ik wil u danken, mijn koning,
nu en altijd.
=Ik wil God eer brengen
2Elke dag zal ik u danken,
altijd zal ik voor u zingen.
3Heer, u bent machtig.
Laat iedereen voor u zingen,
want uw macht is oneindig groot.
=God doet wonderen
4Laten mensen vertellen over uw daden
aan hun kinderen en kleinkinderen.
Laten ze steeds opnieuw spreken
over alles wat u hebt gedaan.
5-6Laten ze u een machtige koning noemen,
laten ze uw grote daden bekendmaken.
Ook ik wil vertellen over uw wonderen,
ook ik wil spreken over uw macht.
7Laat iedereen vertellen hoe goed u bent,
laat iedereen zingen over uw trouw:
8'De Heer is goed, hij vergeeft ons.
Geduldig en vol liefde is hij.
9De Heer is goed voor iedereen,
vol liefde voor alles wat hij gemaakt heeft.'
10Laat iedereen op aarde u eren.
Laten al uw dienaren u danken.
11Laat iedereen u een grote koning noemen,
en uw machtige daden bekendmaken.
12Laat iedereen vertellen over uw wonderen,
over uw daden, machtige koning.
13U bent koning voor altijd,
uw koninkrijk blijft altijd bestaan.
=God helpt mensen die hem eren
14U steunt mensen in nood,
u geeft ze nieuwe kracht.
15Alle mensen verlangen naar u,
u geeft hun het voedsel dat ze nodig hebben.
16U geeft hun zelf te eten,
allemaal krijgen ze meer dan genoeg.
17De Heer is altijd rechtvaardig,
alles wat hij doet, is goed.
18De Heer is dichtbij voor mensen die hem roepen,
dichtbij voor mensen die op hem vertrouwen.
19Aan mensen die hem eren,
geeft de Heer wat ze nodig hebben.
Hij hoort hun gebed en helpt hen.
20Hij beschermt mensen die hem liefhebben,
maar slechte mensen vernietigt hij.
21Ik zal altijd zingen voor de heilige Heer.
Alles wat leeft, moet de Heer danken,
nu en altijd!
=Psalm 146
=Vertrouw op de Heer
#146
1Halleluja!
Ik juich voor de Heer
vanuit het diepst van mijn hart.
2Ik zal de Heer danken, zolang ik leef.
Ik zal zingen voor mijn God, zolang ik besta.
3Vertrouw niet op mensen met macht,
want mensen kunnen niemand redden.
4Als ze sterven, worden ze weer stof,
dan kunnen ze helemaal niets meer.
5Je kunt beter vertrouwen op de God van Jakob,
je kunt beter hulp zoeken bij de Heer.
6Want hij heeft de hemel en de aarde gemaakt,
en ook de zee en alles wat daar leeft.
De Heer blijft altijd trouw.
7Hij helpt mensen die onderdrukt worden.
Mensen die honger hebben, geeft hij te eten.
Gevangenen bevrijdt hij.
8-9De Heer laat blinden weer zien.
Mensen die gevallen zijn, helpt hij overeind.
Hij beschermt vreemdelingen.
Hij helpt weduwen,
hij beschermt kinderen zonder vader.
De Heer heeft goede mensen lief,
maar slechte mensen laat hij in de steek.
10De Heer is koning voor altijd,
de God van Sion regeert voor eeuwig.
Halleluja!
=Psalm 147
=Het is goed om voor God te zingen
#147
1Halleluja!
Het is goed om voor onze God te zingen,
het is goed om hem te eren met een lied.
2Want de Heer bouwt Jeruzalem weer op.
Hij brengt zijn volk weer terug,
zijn volk dat uit Israël weggehaald was.
3Hij geeft mensen weer hoop,
hij neemt hun pijn weg.
4De Heer heeft alle sterren gemaakt,
hij heeft ze een naam gegeven.
5Groot is onze Heer, hij is machtig,
machtig en oneindig wijs.
6Mensen die hem trouw zijn, helpt hij.
Maar slechte mensen straft hij.
=De Heer zorgt voor de aarde
7Dank de Heer met een lied,
speel op de harp voor onze God!
8Want hij bedekt de lucht met wolken.
Hij laat het regenen op aarde,
zodat er gras groeit op de bergen.
9Hij geeft alle dieren te eten,
ook de jonge vogels die roepen om voer.
10Sterke soldaten geven de Heer geen vreugde,
een machtig leger doet hem geen plezier.
11Maar hij is blij met mensen die hem eren.
Hij houdt van mensen die op hem vertrouwen.
=De Heer zorgt voor vrede
12Inwoners van Jeruzalem, zing voor de Heer!
Inwoners van Sion, breng eer aan je God!
13Want hij maakt jullie stad veilig en sterk,
hij maakt jullie gelukkig.
14Hij zorgt voor vrede in de stad,
en genoeg te eten voor iedereen.
15De Heer stuurt bevelen naar de aarde.
Als hij iets zegt, gebeurt dat meteen.
16Hij stuurt sneeuw, het lijkt wel witte wol.
De hele wereld wordt wit.
17Hij stuurt hagel, het lijken wel stenen.
Niemand verdraagt de kou die hij stuurt.
18Maar als hij spreekt, smelt het ijs.
Door zijn adem gaan rivieren weer stromen.
19Aan Israël maakt hij zijn wetten bekend,
aan het volk van Jakob geeft hij zijn regels.
20Hij geeft zijn wetten alleen aan Israël,
andere volken kennen zijn regels niet.
Halleluja!
=Psalm 148
=Hemel en aarde, zing voor de Heer
#148
1Halleluja!
Zing voor de Heer, bewoners van de hemel,
zing voor hem, hoog daarboven.
2Al zijn engelen, zing voor hem,
zing, alles wat in de hemel leeft!
3Zon en maan, zing voor hem.
Zing, alle heldere sterren.
4Zing voor hem, hoge hemel,
en ook het water daarboven.
5Zing allemaal voor de Heer,
want jullie bestaan omdat hij het wilde.
6Hij gaf jullie een plek voor altijd.
Zijn besluiten veranderen niet.
7Zing voor de Heer, bewoners van de aarde.
Zing, dieren in de diepe zee,
8bliksem en hagel, sneeuw en wolken,
en winden, die doen wat hij zegt.
9Zing voor hem, bergen en heuvels,
en alle bomen en planten.
10Zing, wilde en tamme beesten,
alle kleine dieren, en alle vogels.
11Zing voor hem, koningen en heersers,
en alle landen en volken op aarde.
12Zing voor hem, mannen en vrouwen,
alle mensen, jong en oud.
13Zing allemaal voor de Heer!
Want hij heeft alle macht
op aarde en in de hemel.
14De Heer heeft Israël sterk gemaakt.
Iedereen kent het volk van de Heer,
het volk dat bij hem hoort.
Halleluja!
=Psalm 149
=Zing voor de Heer
#149
1Halleluja!
Zing een nieuw lied voor de Heer,
kom bij elkaar om hem te eren.
2Volk van Israël, juich!
Want de Heer heeft jullie gemaakt.
Inwoners van Sion, juich!
Want de Heer is jullie koning.
3Zing voor de Heer en dans,
sla op de trommel en speel op de harp.
4Want de Heer is goed voor zijn volk,
hij laat zijn dienaren overwinnen.
5Juich, trouwe dienaren van de Heer,
juich om jullie overwinning.
Zing dag en nacht voor de Heer.
6Breng eer aan God en juich voor hem.
Maar houd een zwaard in je hand
7om jullie vijanden te verslaan
en alle volken te straffen.
8Jullie zullen koningen gevangennemen
en leiders vastbinden met kettingen.
9Jullie zullen je vijanden straffen,
want dat wil de Heer,
en dat is een eer voor jullie,
de mensen die hem trouw zijn.
Halleluja!
=Psalm 150
=Alles wat leeft, zing voor de Heer
#150
1Halleluja!
Zing voor God in zijn heilige tempel,
zing voor hem in zijn hemels paleis.
2Zing voor hem, want hij doet wonderen.
Zing voor hem, want groot is zijn macht.
3-5Zing voor hem!
Klap in je handen en dans.
Zing voor hem en maak muziek.
Speel op harpen en op fluiten,
speel op trommels en trompetten,
dank hem met alle instrumenten.
6Alles wat leeft, zing voor de Heer!
Halleluja!
