
=De lessen van Salomo
=Luister goed naar wijze lessen
#1
1In dit boek staan de wijze lessen van Salomo. Salomo was een zoon van David, en hij was koning van Israël.
2Door deze lessen leren mensen hoe ze moeten leven. Ze worden er wijs en verstandig door. 3De lessen helpen mensen om eerlijk en goed te leven. 4Ze helpen jonge mensen om verstandig te worden en geen domme dingen te doen.
5-6Ook mensen die al wijs en verstandig zijn, moeten luisteren naar deze woorden en deze goede raad. Dan worden ze nog wijzer, en dan zullen ze de lessen van wijze mensen nog beter begrijpen.
7Je kunt alleen wijs worden als je eerbied hebt voor de Heer. Mensen die geen eerbied hebben voor de Heer, willen geen dingen leren. Zij willen niet wijs worden.
=Luister niet naar slechte mensen
8Luister goed! Luister naar je vader en moeder, luister naar de dingen die zij je leren. 9Als je steeds aan hun lessen denkt, zal iedereen je bewonderen.
10Als slechte mensen je vragen om mee te doen met hun plannen, luister dan niet. 11Doe niet mee als ze zeggen: 'Kom, ga mee! We gaan mensen doden. We gaan onschuldige mensen vermoorden, zomaar, voor ons plezier. 12We slaan ze hun graf in, we sturen ze naar het land van de dood! 13En dan zullen we al hun bezittingen stelen. Dan nemen we hun kostbare spullen mee naar ons eigen huis. 14Kom, doe met ons mee! We zullen alles eerlijk verdelen.'
15Luister niet naar die slechte mensen, doe niet mee met hun plannen! 16Want ze willen alleen maar kwaad doen. Ze hebben er plezier in om mensen te doden. 17-18Ze willen anderen kwaad doen, maar dat kwaad treft henzelf. Want hun slechte plannen zullen ontdekt worden, en dan zullen ze sterven.
19Zo gaat het met slechte mensen die rijk willen worden door te stelen. Ze zullen sterven.
=Wijsheid spreekt
=Wijsheid roept mensen
20-21Je kunt Wijsheid overal tegenkomen. Je kunt haar op elke plek horen spreken. Ze zegt: 22'Domme, dwaze mensen! Hoe lang willen jullie nog dom blijven? Hoe lang spotten jullie nog met alles? Hoe lang zijn jullie nog dwaas? Hoe lang blijven jullie mij, Wijsheid, haten? 23Luister goed en doe wat ik jullie zeg. Dan zal ik jullie leren wat wijsheid is, dan zal ik mijn kennis aan jullie doorgeven.
24Ik heb jullie vaak geroepen, maar jullie wilden niet luisteren. Ik wilde jullie helpen, maar jullie wilden geen hulp. 25Jullie luisterden niet naar mijn goede raad. Jullie deden alsof je mijn waarschuwingen niet hoorde.
=Wijsheid waarschuwt mensen
26-27Maar het zal slecht met jullie aflopen. En dan zal ik jullie uitlachen. Want jullie zullen te maken krijgen met verschrikkelijke rampen. Die komen net zo plotseling als storm en onweer. Dan worden jullie heel bang. 28En dan gaan jullie mij wel zoeken! Jullie zullen om mij roepen, maar jullie zullen geen antwoord krijgen. Jullie zullen mij zoeken, maar jullie zullen me nergens vinden.
29Jullie wilden nooit iets met mij te maken hebben, en jullie hadden geen eerbied voor de Heer. 30Jullie luisterden niet naar mijn wijze raad, en jullie wilden niet doen wat ik zei. 31Daarom worden jullie nu gestraft. Jullie kwaad treft jezelf.
32Domme en dwaze mensen gaan dood door hun eigen domheid. Ze sterven omdat ze eigenwijs zijn. 33Maar mensen die luisteren naar mijn wijze lessen, zijn veilig. Zij hoeven niet bang te zijn.'
=Door wijsheid word je gelukkig
=Zoek altijd naar wijsheid
#2
1-5Luister goed! Als je God wilt kennen en eerbied voor hem wilt hebben, dan moet je luisteren. Denk steeds aan mijn wijze lessen en mijn regels. Ga steeds op zoek naar wijsheid, en denk altijd goed na. Doe je best om alle wijze lessen te begrijpen. Zoek naar wijsheid alsof je naar een kostbare schat zoekt. En blijf altijd zoeken!
6De Heer geeft wijsheid. Zijn woorden geven kennis en inzicht. 7De Heer geeft geluk aan eerlijke mensen, aan mensen die hem trouw zijn. Hij beschermt hen. 8Hij zorgt voor mensen die goed leven, hij beschermt hen tegen gevaar.
=Door wijsheid leer je wat goed is
9Luister goed! Als je luistert naar mijn wijze lessen, leer je wat goed en eerlijk is. Dan zul je altijd doen wat goed is. 10Want je zult wijs en gelukkig zijn.
11Als je luistert naar die lessen, zul je verstandig zijn en goed nadenken. 12-15Dan doe je geen verkeerde dingen. En dan luister je niet naar leugenaars en misdadigers. Zij genieten van hun slechte daden, ze juichen als ze iets verkeerds doen. Ze zijn oneerlijk en gemeen. Maar jou kunnen ze geen kwaad doen.
=Pas op voor slechte vrouwen
16Luister goed! Als je luistert naar mijn wijze lessen, ben je verstandig. Dan kunnen slechte vrouwen je niet verleiden met hun mooie woorden. 17Die vrouwen hebben hun man verlaten en zijn niet meer trouw aan God. 18Als je met zo'n vrouw omgaat, zul je sterven. Zij zal je naar het land van de dood brengen. 19Dan verdwijn je voor altijd, je komt nooit meer terug.
=Blijf trouw aan God
20Je moet dus eerlijk zijn, en alleen omgaan met goede mensen. 21Want als je goed leeft en trouw bent aan God, blijf je in leven. 22Maar als je niet trouw bent aan God, dan sterf je. Alle slechte mensen zullen verdwijnen.
=Vertrouw op de Heer
#3
1Luister goed! Vergeet mijn wijze lessen niet, onthoud ze goed. 2Ze zorgen ervoor dat je lang en gelukkig leeft. 3Wees altijd goed en trouw. Denk steeds aan mijn lessen, denk er altijd aan. 4Dan zullen God en de mensen van je houden. Ze zullen respect voor je hebben.
5-6Je moet op de Heer vertrouwen. Denk aan hem bij alles wat je doet, dan zal hij je helpen. Denk niet dat je alles zelf kunt. 7Wees niet eigenwijs, maar heb eerbied voor de Heer. Blijf uit de buurt van slechte mensen en doe geen kwaad. 8Dan zul je sterk en gezond zijn.
9Je moet offers aan de Heer brengen, en hem het beste van je oogst geven. 10Dan zal hij ervoor zorgen dat je genoeg graan in je schuur hebt. En dat je volop druiven hebt.
11Luister goed! Als de Heer streng voor je is, verzet je dan niet tegen hem. 12Want de Heer straft je voor je fouten omdat hij van je houdt. Net zoals een vader zijn kinderen straft omdat hij van hen houdt.
=Door wijsheid word je gelukkig
13Gelukkig zijn mensen die wijsheid en kennis gevonden hebben. 14Want je hebt meer aan wijsheid dan aan zilver of goud. 15Wijsheid is meer waard dan edelstenen. Niets is zo veel waard als wijsheid, niets op de hele wereld! 16Als je wijs bent, zul je een lang leven hebben. Je zult respect krijgen en rijk worden. 17Wijsheid zorgt voor rust en vrede in je leven. 18Ja, alle mensen die wijsheid zoeken en vinden, zullen lang en gelukkig leven!
19De Heer heeft de hemel en de aarde met wijsheid gemaakt. 20Door zijn wijsheid zijn de zeeën ontstaan. Door zijn wijsheid komt er regen uit de wolken.
=De Heer beschermt wijze mensen
21Luister goed! Wees wijs en denk goed na bij alles wat je doet. 22Dan zul je een goed en gelukkig leven hebben, en iedereen zal je bewonderen. 23Je zult niet in moeilijkheden komen, je zult veilig zijn. 24Als je gaat slapen, hoef je niet bang te zijn. Ook dan ben je veilig. 25Je hoeft niet bang te zijn dat er ineens rampen gebeuren. Je hoeft niet bang te zijn voor het geweld van slechte mensen. 26Want de Heer beschermt je, op hem kun je vertrouwen.
=De Heer geeft liefde aan goede mensen
27Als je iemand ergens mee kunt helpen, doe dat dan ook. En geef hem waar hij recht op heeft. 28Zeg niet: 'Ga weg, kom morgen maar terug.' 29Als iemand jou vertrouwt, moet je hem niet slecht behandelen.
30Maak geen ruzie met iemand die jou geen kwaad gedaan heeft. 31Wees niet jaloers op iemand die geweld gebruikt. Word niet zo slecht als hij.
32-34De Heer vindt het afschuwelijk als mensen kwaad doen. Hij straft slechte mensen. Hij laat hen in de steek als ze andere mensen belachelijk maken. Maar de Heer blijft trouw aan goede mensen. Die maakt hij gelukkig, die geeft hij liefde.
35Wijze mensen zullen respect krijgen, maar dwaze mensen worden uitgelachen.
=Zoek altijd naar wijsheid
#4
1Luister goed! Luister aandachtig naar mijn woorden, dan zul je wijs worden. 2Vergeet mijn lessen niet, want je kunt er veel van leren.
3Toen ik jong was, hielden mijn vader en moeder veel van mij. 4Mijn vader leerde me dit: 'Bewaar mijn woorden in je hart, en denk altijd aan de regels die ik je geef. Dan zal het goed met je gaan. 5Je moet altijd zoeken naar wijsheid en kennis. Je mag nooit vergeten wat ik gezegd heb. 6Heb de wijsheid lief. Want als je wijs bent, zal je geen kwaad overkomen.
7-9Je kunt alleen wijs worden als je op zoek gaat naar wijsheid en inzicht. Als je de wijsheid blijft zoeken, zullen mensen je waarderen. Ze zullen respect voor je hebben, en iedereen zal je bewonderen.'
=Onthoud de wijze lessen
10Luister goed! Als je doet wat ik zeg, zul je een lang leven hebben. 11Ik heb je geleerd hoe je moet leven. Je moet altijd het pad van de wijsheid volgen. 12Dan zul je verder kunnen, dan houdt niemand je tegen. Je zult niet moe worden, wat je ook doet.
13Je moet mijn lessen goed onthouden. Vergeet ze niet, ze zijn belangrijk voor je leven!
=Luister niet naar slechte mensen
14-15Luister niet naar slechte mensen. Als zij verkeerde dingen doen, moet je niet meedoen. Volg hun slechte voorbeeld niet! 16Want slechte mensen willen alleen maar kwaad doen. Ze willen andere mensen pijn doen, iedere dag weer. 17Voor hen is geweld net zo gewoon als eten en drinken. 18-19Ze leiden een slecht leven. En als er iets verkeerd gaat, begrijpen ze niet hoe dat komt.
Maar goede mensen hebben een goed leven. Zij worden steeds gelukkiger en wijzer. Ze lijken op de zon die steeds meer gaat stralen.20-21Luister goed! Luister aandachtig naar mijn woorden. Denk er altijd aan, bewaar ze in je hart. En doe wat ik je zeg. 22Mijn woorden zijn belangrijk voor je leven. Ze maken je sterk en gezond.
23Denk altijd goed na voordat je iets zegt. Dat is het belangrijkste in je leven. 24Vertel geen leugens, en bedrieg andere mensen niet. 25Wees altijd eerlijk en betrouwbaar.
26-27Denk ook goed na voordat je iets doet. Blijf uit de buurt van het kwaad, en zorg dat je goed en eerlijk leeft.
=Pas op voor slechte vrouwen
=Luister goed naar wijze lessen
#5
1Luister goed! Luister aandachtig naar mijn wijze woorden en doe wat ik zeg. 2Dan zul je verstandig zijn en geen domme dingen doen.
=Luister niet naar slechte vrouwen
3Een slechte vrouw verleidt mannen met haar woorden. Die woorden klinken mooi, 4maar ze zijn zo scherp als een zwaard. Ze brengen je alleen maar ellende.
5Als je naar zo'n vrouw luistert, zal het verkeerd met je aflopen. Want zo'n vrouw brengt je naar het land van de dood. 6Ze zorgt ervoor dat je slechte dingen doet. Je doet wat zij zegt, zonder dat je het merkt.
=Door slechte vrouwen zul je sterven
7Luister goed! Luister naar mij, en doe precies wat ik zeg. 8Blijf uit de buurt van slechte vrouwen! 9Want anders zullen de mensen geen respect meer voor je hebben. Door zo'n slechte vrouw wordt je leven zinloos.
10Andere mannen met wie zij omgaat, zullen plezier hebben van jouw rijkdom. Die mannen krijgen alles waar jij hard voor gewerkt hebt.
11En als je bijna dood bent, zul je wanhopig roepen: 12-13'Waarom heb ik niet geluisterd naar de wijze lessen die ik kreeg? Waarom vergat ik alle waarschuwingen? Ik stopte mijn oren dicht en deed alsof ik niets hoorde. 14Nu zal ik binnenkort sterven, en iedereen zal dat zien.'
=Blijf trouw aan je eigen vrouw
15Je moet trouw blijven aan je eigen vrouw. Ga niet met andere vrouwen naar bed. 16-17Je wilt toch ook niet dat andere mannen met jouw vrouw naar bed gaan? Want zij hoort alleen bij jou.
18Als je haar trouw bent, zul je een goed en gelukkig leven hebben. Ze is jouw grote liefde. Ze zal je vreugde blijven geven. 19Ze is mooi, zo mooi als een hert. Je mag altijd tegen haar borsten liggen. En ze heeft oneindig veel liefde voor jou. 20Bij niemand anders zul je zo veel liefde vinden.
Waarom zou je dan tegen de borsten van een slechte vrouw willen liggen? Waarom zou je bij zo'n vrouw willen zijn?
=Verschillende waarschuwingen
=De Heer straft mensen die kwaad doen
21De Heer weet wat de mensen doen, hij ziet al hun daden. 22Als slechte mensen kwaad doen, zullen ze gestraft worden. Want het kwaad dat ze bedenken, treft henzelf. 23Ze zullen sterven, omdat ze niet naar deze wijze lessen geluisterd hebben. Door hun eigen domheid gaan ze dood.
=Betaal de schulden van een ander niet
#6
1-2Luister goed! Heb je iemand beloofd om zijn schulden te betalen? Heb je dat plechtig beloofd? Moet je je aan die belofte houden? 3-4En heeft die ander jou in zijn macht?
Doe dan je best om van die belofte af te komen! Ga niet slapen en neem geen rust. Ga naar die persoon toe, en blijf zeggen dat je zijn schulden niet wilt betalen.5Probeer aan hem te ontsnappen, zoals een hert of een vogel ontsnapt aan de jager.
=Wees niet lui
6Luilak, kijk eens naar de mieren. Kijk goed naar wat ze doen, en leer daarvan. 7Mieren hebben geen baas of leider, niemand zegt wat ze moeten doen. 8Toch verzamelen ze in de zomer hun eten. Ze zorgen voor een goede voorraad voor de winter.
9Hoe lang blijf jij nog liggen, luilak? Wanneer kom je uit je bed? 10Je zegt steeds: 'Nog heel even! Ik wil nog even mijn ogen dichthouden, ik wil nog even blijven liggen.' 11Maar pas op! Er komt een dag dat je niets meer te eten hebt. Dan zul je plotseling arm zijn.
=Oneerlijke mensen zullen sterven
12Iemand die altijd leugens vertelt, is slecht. Je kunt hem niet vertrouwen. 13Hij helpt mensen die kwaad willen doen. En dan zegt hij schijnheilig: 'Ik weet nergens van!' 14Zo iemand liegt en bedriegt de hele tijd, en zoekt altijd ruzie. 15Maar plotseling zal hij sterven. Ineens zal hij weg zijn, en niets kan dat tegenhouden.
=De Heer wil geen onrecht
16De Heer vindt het afschuwelijk 17als je denkt dat je beter bent dan een ander, of als je liegt. Hij vindt het afschuwelijk als je onschuldige mensen vermoordt, 18of als je slechte plannen bedenkt. Hij vindt het afschuwelijk als je er plezier in hebt om anderen kwaad te doen. 19En hij vindt het afschuwelijk als je bij de rechter leugens over anderen vertelt, of als je ervoor zorgt dat vrienden ruzie met elkaar krijgen.
=Laat de vrouw van een ander met rust
=Vergeet de lessen van je ouders niet
20Luister goed! Onthoud de lessen van je vader en moeder. Vergeet niet wat zij je geleerd hebben. 21Denk voortdurend aan hun lessen, draag ze mee in je hart. 22Dan weet je hoe je moet leven. Waar je ook bent, altijd en overal. 23Want de lessen van je vader en moeder wijzen je de weg in je leven. Net zoals een lamp de weg wijst in het donker.
=Laat de vrouw van een ander met rust
24De lessen van je ouders beschermen je tegen slechte vrouwen. Als je goed naar die lessen luistert, kunnen zulke vrouwen je niet verleiden. Dan kunnen ze je niet verleiden met hun mooie woorden, 25met hun mooie ogen of hun knappe gezicht.
26Ga nooit naar bed met de vrouw van een ander, want dat kost je je leven. Je kunt nog beter naar een hoer gaan, die kost je alleen maar wat geld.
27-29Als je de vrouw van een ander omhelst, zul je gestraft worden. Als je met haar omgaat, zal het verkeerd met je aflopen. Het begint misschien onschuldig, maar het zal steeds erger worden. Net als wanneer je een vlam bij de punt van je jas houdt. Dan zal je hele jas in brand vliegen. Of wanneer je over gloeiende kolen loopt. Dan zullen je voeten helemaal verbranden!
=Als je vreemdgaat, word je gestraft
30-32Als je naar bed gaat met de vrouw van een ander, heb je geen verstand! Het loopt verkeerd met je af. Je wordt nog veel erger gestraft dan een dief die steelt omdat hij honger heeft. Mensen begrijpen wel dat zo'n dief niet anders kan. Toch wordt de dief gestraft. Hij moet zeven keer zo veel teruggeven als hij gestolen heeft. Zelfs als dat alles is wat hij bezit.
33Maar mensen begrijpen je niet als je met de vrouw van een ander naar bed gaat. Dan hebben ze geen respect meer voor je. Ze zullen je beledigen. Je zult de hele tijd belachelijk gemaakt worden. 34En de man van die vrouw zal woedend zijn. Hij zal je straffen, omdat hij jaloers is. Niets kan hem tegenhouden. 35Ook al geef je hem veel geld en mooie cadeaus, hij blijft woedend.
=Een verhaal over een slechte vrouw
=Denk aan alle wijze lessen
#7
1Luister goed! Denk steeds aan mijn wijze lessen en regels. 2Onthoud de woorden die je gehoord hebt. Bewaar mijn lessen als een kostbare schat, dan zul je blijven leven. 3Denk voortdurend aan mijn lessen, draag ze mee in je hart.
4Wijsheid moet net zo belangrijk voor je zijn als je eigen zus. En inzicht net zo belangrijk als een goede vriend. 5Dan kunnen slechte vrouwen je geen kwaad doen, en je niet verleiden met hun mooie woorden.
=Een jonge man wordt verleid
6-11Op een avond stond ik bij het raam van mijn huis. Ik keek naar buiten. De zon ging onder en het begon donker te worden.
Toen zag ik een groep jonge mannen op straat lopen. Eén van hen was dom en dwaas. Hij liep door de straten en kwam bij het huis van een slechte vrouw. Ze was een bedriegster. Ze was brutaal, ze schaamde zich nergens voor en ze leidde een leven vol plezier.
De slechte vrouw zag er verleidelijk uit.12Ze liep altijd door de stad, op zoek naar mannen. 13Toen ze de jonge man zag, greep ze hem vast en kuste hem. Brutaal keek ze hem aan 14en zei: 'Ik moest vandaag een offer aan God brengen. Dat heb ik gedaan, 15en daarom ben ik nu hier op straat. Ik zocht je en nu heb ik je gevonden.
16Op mijn bed liggen dure lakens. En ik heb mooie dekens uit Egypte, in allerlei kleuren. 17Ik heb er lekkere parfums overheen gedruppeld. Alles ruikt nu heerlijk! 18Kom, laten we dronken worden van de liefde. Laten we met elkaar vrijen tot de ochtend. 19Mijn man is niet thuis. Hij is op reis en ver weg. 20Hij heeft genoeg geld meegenomen, dus voorlopig komt hij nog niet thuis.'
=De jonge man sterft
21Zo verleidde de slechte vrouw de jonge man met haar mooie woorden. Ze overtuigde hem met haar praatjes. 22En zonder na te denken ging de jonge man met haar mee. Hij liep zomaar achter haar aan. Net zoals een koe rustig achter de boer aan loopt naar het slachthuis.
23Door die slechte vrouw stierf de jonge man plotseling. Net zoals een vogel plotseling doodgaat als hij door een jager gevangen wordt.
=Volg een slechte vrouw niet
24Luister goed! Luister aandachtig naar mijn wijze woorden. 25Volg zo'n slechte vrouw niet, laat je niet door haar verleiden! 26Anders zul je haar slachtoffer worden. Want door zo'n vrouw zijn al veel mannen gestorven. 27Als je meegaat naar haar huis, zul je sterven. Zij brengt je naar het land van de dood.
=Wijsheid spreekt over zichzelf
=Wijsheid geeft de mensen lessen
#8
1Wijsheid gaat naar de mensen toe. Ze komt iets belangrijks vertellen, iedereen moet het horen. 2De stem van Wijsheid klinkt overal: boven op de heuvels, langs de wegen, 3en bij de poorten van de stad. Overal hoor je haar stem. Ze roept:
4'Mensen, luister allemaal naar mij! Ik ben Wijsheid, ik spreek jullie toe! 5Domme mensen, word toch eens verstandig! Dwaze mensen, denk toch eens na!
6Luister goed! Ik zeg waardevolle dingen, je kunt op mijn woorden vertrouwen. 7Want ik vertel alleen de waarheid, ik haat leugens. 8Alles wat ik zeg, is betrouwbaar. Niets is slecht of oneerlijk. 9Als je verstandig bent en inzicht hebt, zul je mijn woorden begrijpen. Dan zijn ze duidelijk en eenvoudig.
10Mijn lessen moeten belangrijker voor je zijn dan zilver, en mijn woorden waardevoller dan goud. 11Want ik ben meer waard dan edelstenen. Niets op de hele wereld is zo waardevol en belangrijk als ik, helemaal niets!
=Wijsheid geeft mensen raad
12Ik ben Wijsheid. Ik ben altijd verstandig. Ik denk altijd goed na, en daarom heb ik inzicht. 13Ik heb eerbied voor de Heer, en daarom haat ik het kwaad. Ik heb een hekel aan trotse mensen, aan leugenaars en aan mensen die kwaad doen.
14Ik geef altijd goede raad. Ik zorg voor inzicht, ik geef kracht. 15-16Met mijn hulp kunnen koningen regeren en leiders heersen. Door mij weten bestuurders wat goed en eerlijk is, en zijn rechters rechtvaardig.
=Wijsheid vertelt waar ze te vinden is
17Ik ben Wijsheid. Ik heb iedereen lief die mij liefheeft. Iedereen die mij zoekt, zal mij vinden. 18Ik kan mensen rijk en machtig maken. Ik kan hun een goed en eerlijk leven geven. 19Wat ik geef, is meer waard dan het mooiste zilver. Het is kostbaarder dan het zuiverste goud.
20Ik ben overal waar mensen eerlijk en goed met elkaar leven. 21Mensen die mij liefhebben, maak ik rijk. Ik geef ze kostbare schatten.
=Wijsheid vertelt waar ze vandaan komt
22De Heer had mij, Wijsheid, al gemaakt voordat hij de hemel en de aarde maakte. 23Ik ben helemaal in het begin gemaakt. Nog voordat er iets anders was, nog voordat de aarde bestond.
24Ik was er al toen de zee er nog niet was. En toen er nog geen water door de rivieren stroomde. 25Ook de bergen bestonden nog niet, en er waren nog geen heuvels. 26De Heer had de aarde en de velden nog niet gemaakt. Er was nog geen zandkorrel te vinden.
27Ik was er al toen de Heer de hemel maakte. En toen hij een grens maakte tussen het water en de lucht. 28Ik was er al toen de Heer de wolken een plaats gaf aan de hemel. Ik was er al toen het water overal begon te stromen. 29Toen de Heer grenzen maakte voor de zee, en de zee hem moest gehoorzamen. Ik was er al toen de Heer de aarde stevig vastzette.
30Ik was zijn lieveling. Het was heerlijk om bij hem te zijn, elke dag opnieuw. 31Ik was blij met de aarde en met alle mensen!
=Wijsheid wil je gelukkig maken
32Luister daarom goed naar mij! Ik ben Wijsheid. Als je naar mij luistert, zul je gelukkig zijn. 33Luister naar mijn lessen, dan word je wijs. Doe niet alsof je mijn lessen niet hoort. 34Zoek mij steeds weer op, en blijf in mijn buurt. Dan zul je gelukkig zijn.
35Als je mij zoekt en mij vindt, zul je leven. En de Heer zal van je houden. 36Maar als je mij niet zoekt, komt je leven in gevaar. Als je mij haat, zul je sterven.'
=Wijsheid en Dwaasheid spreken
=Wijsheid roept mensen
#9
1Wijsheid heeft een huis gebouwd. Daar is plaats voor iedereen. 2Nu geeft ze een feest. Ze heeft het vlees gebraden, de wijn staat klaar en de tafel is gedekt. 3Ze heeft haar dienaressen naar de stad gestuurd. Die moeten de mensen uitnodigen. Ze moeten vanaf de stadsmuur roepen, zodat iedereen het kan horen: 4'Domme mensen, luister naar Wijsheid. Kom toch naar haar toe! Mensen zonder verstand, luister! 5Kom naar Wijsheid toe, kom mee naar het feest. 6Blijf niet dom, leer hoe je wijs wordt! Want dan zullen jullie een goed leven krijgen.'
=Wijsheid geeft je een lang leven
7Als je boos wordt op iemand die kwaad doet, word je zelf uitgelachen. Als je een slecht mens straft, word je zelf belachelijk gemaakt. 8Als je kritiek hebt op iemand die slecht is, zal hij je haten.
Maar als je kritiek hebt op een wijze, zal hij van je houden.9Want iemand die al wijs is, wordt door kritiek nog wijzer. En iemand die goed en eerlijk is, zal nog meer inzicht krijgen.
10Je kunt alleen wijs worden als je eerbied hebt voor de Heer. Je kunt alleen inzicht krijgen als je vertrouwt op de heilige God.
11Als je naar Wijsheid luistert, zul je een lang leven hebben. 12Je hebt er dus voordeel van als je wijs bent. Maar je doet jezelf kwaad als je dom bent.
=Dwaasheid roept mensen
13Dwaasheid kletst maar wat, ze is dom en ze begrijpt niets. 14Ze zit bij haar huis op een stoel, zodat iedereen haar kan zien. 15Ze roept naar iedereen die voorbijkomt: 16'Domme mensen, kom toch naar mij toe! Mensen zonder verstand, luister! 17Alles wat verboden is, is heerlijk! Gestolen dingen zijn het lekkerst!'
18Maar als je naar Dwaasheid luistert, zul je sterven. Je zult in het land van de dood terechtkomen.
=De spreuken van Salomo
#10
1Hier volgen de spreuken van Salomo.
Wijze kinderen geven hun ouders vreugde,
maar dwaze kinderen doen hun ouders verdriet.
=Spreuken over eerlijkheid
2Niemand wordt gelukkig van gestolen geld,
maar eerlijkheid redt mensen van de dood.
3De Heer geeft eerlijke mensen genoeg te eten,
maar aan hebberige mensen geeft hij niets.
=Spreuken over hard werken
4Als je lui bent, zul je arm worden,
maar als je hard werkt, word je rijk.
5Je moet oogsten in de zomer.
Als je dan lui bent, moet je je schamen.
=Spreuken over wijze woorden
6Goede mensen zullen lang en gelukkig leven.
Slechte mensen verbergen hun misdaden met mooie woorden.
7Aan goede mensen blijft iedereen met vreugde denken,
maar slechte mensen worden voor altijd vergeten.
8Als je wijs bent, houd je je aan de wetten van de Heer.
Als je domme dingen zegt, loopt het slecht met je af.
9Als je goed en eerlijk leeft, ben je veilig,
maar als je liegt en bedriegt, zul je gestraft worden.
10Als je mensen bedriegt, veroorzaak je ellende.
Als je domme dingen zegt, loopt het slecht met je af.
11De woorden van goede mensen zorgen voor een lang leven,
maar de woorden van slechte mensen doen kwaad.
12Haat zorgt voor ruzie.
Liefde bedekt alle fouten.
13Verstandige mensen zeggen wijze dingen.
Dwaze mensen zullen gestraft worden.
14Wijze mensen scheppen niet op over hun kennis.
Dwaze mensen kletsen veel, en dat veroorzaakt ellende.
15Rijke mensen zijn veilig,
maar arme mensen komen snel in gevaar.
16Goede mensen worden steeds gelukkiger,
maar slechte mensen worden steeds ongelukkiger.
17Als je luistert naar kritiek, zul je een gelukkig leven hebben,
maar als je daar niet naar luistert, loopt het verkeerd met je af.
=Spreuken over goede woorden
18Als je roddelt over anderen, ben je schijnheilig.
Als je iemand beledigt, ben je een dwaas.
19Mensen die zomaar iets zeggen, doen snel domme dingen,
maar mensen die eerst rustig nadenken, zijn verstandig.
20De woorden van goede mensen zijn net zo kostbaar als zilver,
maar de gedachten van slechte mensen zijn niets waard.
21De woorden van goede mensen helpen anderen om te leven.
Domme mensen sterven door hun eigen domheid.
=Spreuken over goede en slechte mensen
22Van hard werken alleen word je niet rijk,
je hebt de zegen van de Heer nodig.
23Dwaze mensen genieten van hun slechte daden,
maar wijze mensen genieten van hun wijsheid.
24Goede mensen krijgen alles wat ze willen,
maar slechte mensen krijgen juist wat ze niet willen.
25Bij rampen worden slechte mensen gedood,
maar goede mensen zijn altijd veilig.
26Een luie knecht brengt zijn baas schade toe,
net zoals azijn je tanden beschadigt,
en zoals rook slecht is voor je ogen.
27Mensen die eerbied hebben voor de Heer, zullen lang leven,
maar slechte mensen zullen jong sterven.
28Goede mensen weten dat ze gelukkig zullen zijn,
maar slechte mensen kunnen niets verwachten.
29De Heer beschermt mensen die eerlijk leven,
maar hij vernietigt mensen die kwaad doen.
30Goede mensen zijn altijd veilig,
maar slechte mensen zullen van de aarde verdwijnen.
=Spreuken over wijze woorden
31Goede mensen spreken wijze woorden,
maar slechte mensen liegen en worden gestraft.
32Goede mensen zeggen altijd de juiste dingen,
maar slechte mensen vertellen alleen maar leugens.
=Spreuken over eerlijkheid
#11
1De Heer vindt het afschuwelijk als mensen anderen bedriegen.
Hij wil dat mensen eerlijk zakendoen.
2Wijze mensen scheppen niet op over zichzelf,
want opscheppers worden belachelijk gemaakt.
=Spreuken over goed leven
3Eerlijke mensen blijven leven door hun goedheid,
maar onbetrouwbare mensen sterven door hun slechtheid.
4Op de dag dat God zal straffen, heb je niets aan je geld.
Alleen als je goed leeft, word je gered van de dood.
5Als je goed en eerlijk bent, heb je een gelukkig leven,
maar als je slecht bent, word je getroffen door rampen.
6Als je goed en eerlijk bent, blijf je leven,
maar als je slecht en hebberig bent, zul je sterven.
7Slechte mensen hopen dat rijkdom hen kan redden,
maar als ze sterven, hebben ze niets aan hun geld.
8Goede mensen worden gered uit hun ellende.
Die ellende komt terecht bij slechte mensen.
=Spreuken over spreken en zwijgen
9Slechte mensen maken anderen kapot door hun geroddel,
maar goede mensen worden beschermd door hun wijsheid.
10Als het met eerlijke mensen goed gaat, is iedereen blij.
Als slechte mensen sterven, klinkt er overal gejuich.
11Eerlijke mensen zorgen dat het goed gaat met een stad,
maar door slechte mensen wordt een stad vernietigd.
12Mensen die anderen beledigen, hebben geen verstand.
Mensen die wijs zijn, zwijgen.
13Mensen die veel kletsen, kunnen geen geheim bewaren.
Mensen die te vertrouwen zijn, houden hun mond.
14Een volk dat geen goede leiders heeft, wordt verslagen,
maar een volk met veel raadgevers wordt gered.
=Spreuken over geld en rijkdom
15Als je belooft om iemands schulden te betalen, krijg je veel ellende,
maar als je besluit om dat niet te doen, kun je rustig slapen.
16Vrouwen krijgen respect door hun schoonheid.
Mannen worden rijk door hun kracht.
=Spreuken over hoe je moet leven
17Als je goed bent voor anderen, ben je goed voor jezelf,
maar als je gemeen en oneerlijk bent, doe je jezelf kwaad.
18Slechte mensen zijn hun winst weer snel kwijt,
maar goede mensen blijven rijk.
19Mensen die goed en eerlijk zijn, zullen leven,
maar slechte mensen zullen sterven.
20De Heer vindt het afschuwelijk als mensen liegen,
maar eerlijke mensen heeft hij lief.
21Goede mensen worden altijd beloond,
maar slechte mensen worden altijd gestraft.
22Als een mooie vrouw dom is, heeft ze niets aan haar schoonheid,
net zoals een varken niets heeft aan een gouden ring in zijn neus.
23De verlangens van goede mensen leiden tot geluk,
maar de verlangens van slechte mensen veroorzaken ellende.
=Spreuken over mensen die veel weggeven
24Mensen die geld weggeven, worden steeds rijker,
maar gierige mensen worden steeds armer.
25Als je veel weggeeft, krijg je ook veel terug.
Als je anderen te drinken geeft, zul je zelf geen dorst hebben.
26Als je al je graan voor jezelf bewaart, zullen mensen je haten,
maar als je het verkoopt, zullen mensen van je houden.
27Als je goed doet, krijg je respect,
maar als je kwaad doet, loopt het slecht met je af.
28Als je alleen op je geld vertrouwt, zal het slecht met je gaan,
maar als je goed en eerlijk bent, word je gelukkig.
29Zorg goed voor de mensen om je heen.
Anders zul je alles verliezen,
en word je de slaaf van iemand die wijzer is dan jij.
30Goede mensen hebben een lang en gelukkig leven.
Wijze mensen krijgen veel waardering.
31Goede mensen worden op aarde beloond,
maar slechte mensen worden op aarde gestraft.
=Spreuken over goede mensen
#12
1Als je graag leert, wil je veel begrijpen,
maar als je een hekel hebt aan wijze lessen, ben je dom.
2De Heer is goed voor goede mensen,
maar hij straft mensen die slechte plannen maken.
3Met slechte mensen loopt het verkeerd af,
maar met goede mensen gaat het altijd goed.
4Een man met een geweldige vrouw heeft succes,
maar een man met een slechte vrouw wordt ziek.
5Goede mensen maken altijd eerlijke plannen,
maar slechte mensen liegen en bedriegen alleen maar.
6De woorden van slechte mensen kunnen je doden,
maar de woorden van goede mensen kunnen je redden.
7Slechte mensen verdwijnen en worden vergeten,
maar aan goede mensen blijft iedereen denken.
8Hoe wijzer iemand is, hoe meer hij wordt bewonderd.
Hoe dommer iemand is, hoe meer hij wordt uitgelachen.
=Spreuken over bezit
9Je kunt beter rijk zijn en geen waardering krijgen,
dan arm zijn en opscheppen over jezelf.
10Goede mensen zorgen goed voor hun vee,
maar slechte mensen behandelen hun dieren slecht.
11Als je hard werkt op je akker, heb je genoeg te eten.
Als je zinloze dingen doet, ben je dom.
12Slechte mensen doen kwaad en sterven,
maar het leven van goede mensen is zinvol.
=Spreuken over spreken en zwijgen
13Slechte mensen komen in gevaar door hun leugens,
maar goede mensen zijn altijd veilig.
14Als je goede dingen zegt, heb je succes.
Als je goede dingen doet, heb je daar voordeel van.
15Wijze mensen luisteren naar goede raad,
maar dwaze mensen denken dat ze alles zelf wel weten.
16Als dwaze mensen boos zijn, laten ze dat meteen merken,
maar als wijze mensen beledigd worden, zwijgen ze.
17Als je de waarheid vertelt bij de rechter, ben je eerlijk,
maar als je dat niet doet, ben je een bedrieger.
18Dwaze woorden kunnen mensen veel pijn doen,
maar wijze woorden kunnen mensen beter maken.
19De waarheid blijft altijd bestaan,
maar leugens duren maar kort.
20Mensen die kwaad willen, zijn bedriegers.
Mensen die vrede willen, worden gelukkig.
21Goede mensen worden niet getroffen door rampen,
maar slechte mensen krijgen veel ellende.
22De Heer vindt het afschuwelijk als mensen liegen,
maar hij houdt van eerlijke mensen.
23Verstandige mensen scheppen niet op over hun kennis,
maar dwaze mensen laten steeds merken hoe dom ze zijn.
=Spreuken over hard werken
24Als je hard werkt, word je een leider,
maar als je lui bent, word je een slaaf.
25Ellende maakt mensen verdrietig,
maar vriendelijke woorden maken hen gelukkig.
26Goede mensen hebben het beter dan slechte mensen,
want met slechte mensen loopt het verkeerd af.
27Luie mensen bereiken niets,
maar mensen die hard werken, worden rijk.
28Als je goed en eerlijk bent, zul je leven.
Dan zal je leven lang en gelukkig zijn.
=Spreuken over goed nadenken
#13
1Wijze kinderen luisteren naar de raad van hun ouders,
maar eigenwijze kinderen doen alsof ze niets horen.
2Verstandige mensen hebben plezier van hun wijze woorden.
Onbetrouwbare mensen gebruiken graag geweld.
3Als je nadenkt voordat je iets zegt, bescherm je jezelf,
maar als je zomaar dingen roept, loopt het slecht met je af.
4Luie mensen willen veel en krijgen niets,
maar mensen die hard werken, zullen veel ontvangen.
=Spreuken over eerlijk en goed leven
5Goede mensen haten leugens,
ze hebben een hekel aan mensen die liegen.
6Goede mensen worden beschermd door hun goedheid,
maar slechte mensen komen in gevaar door hun slechtheid.
7Sommige mensen bezitten niets, maar doen alsof ze rijk zijn.
Andere mensen zijn heel rijk, maar leven alsof ze arm zijn.
8Rijke mensen kunnen bedreigd worden vanwege hun geld,
maar arme mensen hoeven die angst niet te hebben.
9Goede mensen stralen van geluk,
maar slechte mensen hebben alleen maar verdriet.
=Spreuken over wijze raad
10Mensen die eigenwijs zijn, maken altijd ruzie.
Mensen die naar goede raad luisteren, zijn wijs.
11Rijkdom die je zomaar krijgt, ben je snel weer kwijt,
maar als je hard werkt voor je geld, word je steeds rijker.
12Als je lang op iets moet wachten, word je wanhopig,
maar als je krijgt waar je naar verlangde, word je gelukkig.
13Als je niet luistert naar wijze raad, word je gestraft,
maar als je daar wel naar luistert, word je beloond.
14Als je luistert naar wijze lessen, blijf je leven.
Dan word je gered van de dood.
15Wijze mensen krijgen waardering van anderen.
Met onbetrouwbare mensen loopt het slecht af.
16Wijze mensen denken eerst na voordat ze iets doen,
maar dwaze mensen laten meteen merken hoe dom ze zijn.
17Berichten van onbetrouwbare mensen zorgen voor ellende,
maar berichten van betrouwbare mensen brengen rust.
18Als je niet luistert naar kritiek, word je arm en zal niemand je waarderen,
maar als je wel luistert naar kritiek, zullen mensen je bewonderen.
19Goede mensen vinden het fijn als ze krijgen waar ze naar verlangen.
Dwaze mensen vinden het fijn om kwaad te doen.
20Als je omgaat met wijze mensen, word je wijs,
maar als je omgaat met dwaze mensen, loopt het verkeerd met je af.
21Slechte mensen krijgen ellende,
maar goede mensen worden gelukkig.
22De erfenis van goede mensen gaat naar hun nakomelingen.
Het bezit van slechte mensen komt terecht bij goede mensen.
23Er groeit meer dan genoeg voedsel op de akkers,
maar omdat het niet eerlijk verdeeld wordt, krijgen arme mensen niets.
24Als je van je kinderen houdt, straf je ze al jong.
Als je ze niet straft, ben je niet goed voor hen.
25Goede mensen eten totdat ze genoeg hebben,
maar slechte mensen hebben altijd honger.
=Spreuken over wijsheid
#14
1Wijze vrouwen houden hun familie bij elkaar,
maar dwaze vrouwen maken hun familie kapot.
2Als je goed leeft, heb je eerbied voor de Heer,
maar als je slecht leeft, beledig je hem.
3Dwaze mensen gaan kapot door hun eigen trotse gepraat,
maar wijze mensen beschermen zichzelf door hun wijze woorden.
4Een boer zonder koeien hoeft geen voer te kopen,
maar zonder die koeien verdient hij niets.
5Betrouwbare mensen spreken de waarheid bij de rechter,
maar onbetrouwbare mensen vertellen alleen maar leugens.
6Mensen die zichzelf geweldig vinden, zullen nooit wijs worden,
maar verstandige mensen krijgen snel inzicht.
7Blijf uit de buurt van dwaze mensen,
want zij zeggen nooit iets verstandigs.
8Wijze mensen weten hoe ze moeten leven,
maar dwaze mensen bedriegen zichzelf en anderen.
9Dwaze mensen vinden het niet erg om kwaad te doen.
Goede mensen worden door God beschermd.
=Spreuken over vreugde en verdriet
10Alleen jijzelf weet wat je diepste verdriet is,
en alleen jijzelf kent je grootste vreugde.
11Het zal verkeerd aflopen met slechte mensen,
maar met goede mensen zal het goed gaan.
12Soms denken mensen dat ze goed leven,
maar als ze sterven, blijkt dat ze slecht geleefd hebben.
13Zelfs als iemand lacht, kan hij toch verdrietig zijn,
en als de vreugde voorbij is, blijft het verdriet.
14Onbetrouwbare mensen krijgen de straf die ze verdienen,
maar goede mensen worden beloond.
=Spreuken over goed nadenken
15Domme mensen geloven alles meteen,
maar verstandige mensen denken eerst na.
16Wijze mensen zijn voorzichtig, ze blijven uit de buurt van het kwaad.
Dwaze mensen zien nergens gevaar, ze denken dat ze altijd veilig zijn.
17Mensen die snel boos zijn, doen domme dingen.
Mensen die anderen bedriegen, worden gehaat.
18Mensen die onverstandig zijn, worden steeds dommer,
maar mensen die verstandig leven, worden steeds wijzer.
=Spreuken over goed leven
19Slechte mensen zullen goede mensen dienen.
Ze komen hun om hulp vragen.
20Met arme mensen wil niemand omgaan,
maar rijke mensen hebben veel vrienden.
21Als je niet zorgt voor de mensen om je heen, dan ben je slecht,
maar als je goed bent voor arme mensen, zul je gelukkig zijn.
22Het zal slecht aflopen met mensen die kwaad doen,
maar mensen die goed doen, ontvangen liefde en trouw.
=Spreuken over rijkdom
23Als je hard werkt, heb je daar voordeel van,
maar als je alleen maar praat, blijf je arm.
24Wijsheid maakt je rijk,
maar dwaasheid maakt je dom.
=Spreuken over hoe je moet leven
25Als je bij de rechter de waarheid vertelt, red je levens.
Als je bij de rechter liegt, ben je gemeen en slecht.
26Als je eerbied hebt voor de Heer, ben je veilig,
en ook je kinderen zullen veilig zijn.
27Als je eerbied hebt voor de Heer, blijf je leven.
Dan zul je gered worden van de dood.
28Een koning met een groot volk krijgt respect,
maar een koning met een klein volk zal verdwijnen.
29Als je geduldig bent, ben je wijs,
maar als je snel boos wordt, ben je dom.
30Als je tevreden bent, blijf je gezond,
maar als je jaloers bent, word je ziek.
31Als je zwakke mensen onderdrukt, beledig je God,
maar als je voor zwakke mensen zorgt, eer je hem.
32Slechte mensen worden vernietigd door hun eigen kwaad,
maar goede mensen zijn veilig, zelfs als ze sterven.
33Verstandige mensen hebben een wijs hart,
zelfs dwaze mensen weten dat.
34Een volk dat goed en eerlijk leeft, krijgt respect,
maar een slecht volk wordt niet geëerd.
35Een koning is blij met verstandige dienaren,
maar hij heeft een hekel aan slechte dienaren.
=Spreuken over goede woorden
#15
1Boze mensen worden rustig als je vriendelijk tegen hen bent,
maar ze worden woedend als je hen beledigt.
2Wijze mensen laten door hun woorden zien dat ze wijs zijn,
maar dwaze mensen zeggen alleen maar domme dingen.
3De Heer ziet alles wat mensen doen,
hij let op goede en op slechte mensen.
4Vriendelijke woorden geven mensen kracht om te leven,
maar boze woorden maken mensen kapot.
=Spreuken over goede en slechte mensen
5Dwaze kinderen luisteren niet naar de lessen van hun ouders.
Kinderen die wel luisteren, zijn verstandig.
6Goede mensen hebben een rijk leven,
maar slechte mensen krijgen alleen maar ellende.
7De woorden van wijze mensen geven inzicht,
maar van de woorden van dwaze mensen leer je niets.
8De Heer vindt offers van slechte mensen afschuwelijk,
maar het gebed van goede mensen hoort hij graag.
9De Heer vindt het afschuwelijk als mensen slecht leven,
maar hij houdt van mensen die goed willen leven.
10Als je verkeerd gaat leven, word je streng gestraft.
Als je niet luistert naar waarschuwingen, zul je sterven.
11De Heer weet alles van het land van de dood.
Dan weet hij zeker alles van de mensen die nog leven.
12Mensen die anderen bespotten, kunnen zelf niet tegen kritiek.
Ze luisteren nooit naar goede raad.
=Spreuken over een gelukkig leven
13Als je vrolijk bent, komt er een lach op je gezicht,
maar als je verdrietig bent, voel je pijn in je hart.
14Verstandige mensen willen steeds wijzer worden,
maar dwaze mensen blijven liever dom.
15Als je arm bent, is het leven zwaar,
maar als je vrolijk bent, geniet je van elke dag.
16Je kunt beter arm zijn en eerbied hebben voor de Heer,
dan rijk zijn en leven in angst.
17Je kunt beter een eenvoudige maaltijd hebben en liefde,
dan een groot feestmaal en haat.
18Als je snel boos wordt, maak je een ruzie erger.
Blijf dus kalm, dan houdt de ruzie vanzelf op.
=Spreuken over wijze en dwaze mensen
19Mensen die lui zijn, hebben een moeilijk leven,
maar het leven van eerlijke mensen is makkelijk.
20Wijze kinderen geven hun ouders vreugde.
Dwaze kinderen hebben voor hun ouders geen enkel respect.
21Onverstandige mensen genieten van domheid.
Verstandige mensen doen precies de juiste dingen.
22Plannen mislukken door te weinig overleg,
maar ze slagen door veel goede raad.
23Het is fijn als iemand precies het goede zegt.
Goede woorden op het juiste moment zijn geweldig!
24Verstandige mensen hebben een lang leven.
Ze blijven ver van het land van de dood.
=Spreuken over slechte mensen
25De Heer vernietigt de huizen van mensen die zichzelf geweldig vinden,
maar hij beschermt het bezit van mensen zonder macht.
26De Heer vindt slechte plannen afschuwelijk,
maar hij houdt van vriendelijke woorden.
27Mensen die zich laten omkopen, zullen sterven,
maar mensen die altijd eerlijk zijn, zullen in vrede leven.
=Spreuken over luisteren
28Goede mensen denken eerst na voordat ze antwoord geven.
De woorden van slechte mensen brengen alleen maar ellende.
29De Heer luistert niet naar slechte mensen,
hij hoort alleen het gebed van goede mensen.
30Een vriendelijke blik maakt mensen blij,
en een goed bericht geeft mensen kracht.
31Je bent wijs als je leert van het leven.
32Als je niet luistert naar kritiek, blijf je dom,
maar als je luistert naar goede raad, word je wijs.
=Spreuken over de Heer
33Als je eerbied hebt voor de Heer, word je steeds wijzer.
Als je bescheiden bent, krijgen mensen respect voor je.
#16
1Mensen twijfelen over allerlei dingen,
maar de Heer beslist wat er gebeurt.
2Mensen denken altijd van zichzelf dat ze goed leven,
maar de Heer kijkt of ze echt eerlijk zijn.
3Vertrouw op de Heer bij alles wat je doet.
Dan zullen al je plannen slagen.
4De Heer heeft alles gemaakt met een bedoeling.
Ook met slechte mensen heeft hij een plan:
die zal hij straffen op de dag dat hij komt.
5De Heer heeft een hekel aan mensen die zichzelf geweldig vinden.
Zij zullen zeker gestraft worden.
6De Heer vergeeft al je fouten, want hij is trouw en vol liefde.
Als je eerbied hebt voor de Heer, doe je nooit iets verkeerds.
7Als je leeft zoals de Heer het wil,
zullen zelfs vijanden vrede met je sluiten.
8Je kunt beter arm zijn en eerlijk,
dan rijk en oneerlijk.
9Mensen maken plannen voor hun leven,
maar de Heer bepaalt wat er gebeurt.
=Spreuken over de koning
10Het oordeel van een koning is altijd juist,
want de Heer helpt hem als hij rechtspreekt.
11De Heer is een eerlijke rechter.
Hij bepaalt de straffen van mensen.
12Een koning blijft alleen heersen als zijn volk goed leeft.
Daarom heeft hij een hekel aan oneerlijke mensen.
13Een koning houdt van mensen die de waarheid spreken,
hij heeft eerlijke mensen lief.
14Een woedende koning kan mensen doden.
Daarom moeten wijze mensen hem rustig maken.
15Een vriendelijke koning geeft mensen kracht om te leven,
net zoals regen aan planten kracht geeft om te groeien.
=Spreuken over wijs en goed leven
16Wijsheid is meer waard dan zilver,
en inzicht is kostbaarder dan goud.
17Als je eerlijk bent, doe je nooit iets verkeerds.
Als je goed probeert te zijn, zul je blijven leven.
18Als je jezelf geweldig vindt, gaat het fout met je,
het loopt verkeerd met je af.
19Je kunt beter eenvoudig leven met arme mensen,
dan in rijkdom leven met mensen die zichzelf geweldig vinden.
=Spreuken over wijze mensen
20Als je goed luistert, zul je een goed leven hebben.
Als je op de Heer vertrouwt, zul je gelukkig zijn.
21Als je wijs bent, zullen mensen je verstandig noemen.
Als je wijze woorden spreekt, zullen mensen naar je luisteren.
22Als je inzicht hebt, krijg je een lang leven.
Als je dwaas bent, is dwaasheid je straf.
23Als je wijs bent, zeg je verstandige dingen.
Dan zullen de mensen naar je luisteren.
24Vriendelijke woorden geven mensen kracht,
net zoals zoete honing mensen sterk maakt.
25Soms denken mensen dat ze goed leven,
maar als ze sterven, blijkt dat ze slecht geleefd hebben.
26Mensen werken hard omdat ze moeten eten.
Anders sterven ze van de honger.
=Spreuken over slechte mensen
27Slechte mensen zorgen voor veel ellende.
Met hun woorden maken ze alles kapot.
28Mensen die roddelen, veroorzaken ruzie.
Ze zorgen ervoor dat zelfs vrienden elkaar gaan haten.
29Slechte mensen bedriegen zelfs hun vrienden,
en ze zorgen ervoor dat ook zij verkeerd gaan leven.
30Mensen die doen alsof ze onrecht niet zien, doen zelf ook kwaad.
Mensen die doen alsof ze leugens niet horen, zijn zelf ook bedriegers.
=Spreuken over allerlei dingen
31Als je goed en eerlijk leeft, zul je heel oud worden.
Oud worden is een prachtig geschenk.
32Je kunt beter geduldig zijn dan sterk,
je kunt beter rustig blijven dan iemand aanvallen.
33Mensen werpen het lot om hun toekomst te voorspellen,
maar de Heer bepaalt wat er gebeurt.
#17
1Je kunt beter een stuk droog brood hebben en vrede,
dan een groot feestmaal en ruzie.
2Een wijze slaaf zal de plaats innemen van een dwaze zoon,
en hij zal met de andere zonen de erfenis delen.
3De Heer onderzoekt of onze gedachten goed zijn,
net zoals een smid kijkt of zilver en goud zuiver zijn.
=Spreuken over leugens en bedrog
4Slechte mensen luisteren graag naar slechte woorden,
bedriegers luisteren graag naar leugens.
5Als je zwakke mensen onderdrukt, beledig je God.
Als je geniet van de ellende van anderen, word je gestraft.
6Het grootste geschenk voor grootouders zijn hun kleinkinderen,
en kinderen zijn trots op hun ouders.
7Het is vreemd als dwaze mensen mooie woorden spreken,
maar het is nog vreemder als goede mensen liegen.
8Mensen die anderen omkopen met geschenken,
denken dat ze daarmee overal succes zullen hebben.
9Als je je vrienden niet wilt verliezen, moet je hun fouten vergeven.
Want anders raak je de vriendschap kwijt.
=Spreuken over ruzie en boosheid
10Verstandige mensen leren meer van één boze blik,
dan dwaze mensen leren van honderd strenge straffen.
11Ongehoorzame mensen willen alleen maar ruzie.
Daarom zullen ze streng gestraft worden.
12Het is gevaarlijker om een dwaas tegen te komen,
dan een berin waarvan de jongen zijn weggehaald.
13Als je slecht bent voor iemand die goed is voor jou,
zul je altijd in ellende leven.
14Een ruzie lijkt op een dijk die doorbreekt:
één verkeerd woord kan veel ellende veroorzaken.
15De Heer wil niet dat onschuldige mensen worden gestraft,
en dat schuldige mensen worden vrijgesproken.
=Spreuken over het omgaan met anderen
16Als je dwaas bent, heb je niets aan geld,
want van geld word je niet wijs.
17Een vriend blijft je altijd trouw.
Een broer of zus helpt je in moeilijke tijden.
18Het is dom om de schulden van een ander te betalen.
Je bent een dwaas als je dat plechtig belooft.
19Mensen die graag ruziemaken, houden van geweld.
Mensen die spotten met anderen, worden zwaar gestraft.
20Onbetrouwbare mensen vinden geen geluk.
Mensen die liegen, komen in moeilijkheden.
21Dwaze kinderen doen hun ouders verdriet.
Ze geven hun ouders geen vreugde.
22Vrolijke gedachten houden je gezond,
maar sombere gedachten maken je ziek.
=Spreuken over slechte mensen
23Slechte mensen zijn oneerlijk.
Ze laten andere mensen kwaad doen,
en betalen hen daarvoor.
24Verstandige mensen zoeken altijd naar wijsheid,
maar dwaze mensen zijn altijd zinloos bezig.
25Dwaze kinderen doen hun vader verdriet,
ze doen hun moeder pijn.
26Je mag onschuldige mensen geen boete geven.
Je mag goede en eerlijke mensen niet straffen.
=Spreuken over zwijgen
27Verstandige mensen denken na voordat ze iets zeggen.
Wijze mensen blijven altijd kalm.
28Zelfs dwaze mensen lijken verstandig als ze zwijgen,
en domme mensen lijken wijs als ze hun mond houden.
=Spreuken over slechte mensen
#18
1Eigenwijze mensen doen alleen wat ze zelf willen.
Ze verzetten zich tegen goede raad.
2Dwaze mensen willen niet wijs worden.
Ze willen alleen hun eigen mening geven.
3Slechte mensen worden bespot.
Ze worden uitgelachen om hun slechte gedrag.
4De woorden van goede mensen geven kracht,
ze brengen wijsheid en geluk.
5Je mag schuldige mensen niet vrijspreken,
je mag onschuldige mensen niet straffen.
6Dwaze mensen zorgen met hun woorden voor ruzie.
Alles wat ze zeggen, geeft problemen.
7Dwaze mensen gaan dood door hun eigen woorden,
ze sterven omdat ze domme dingen zeggen.
8Mensen luisteren graag naar roddels,
net zoals ze graag zoete dingen eten.
=Spreuken over een veilig leven
9Als je lui bent, maak je jezelf uiteindelijk kapot.
10Goede mensen zijn veilig bij de Heer,
net zo veilig als in een stad met een sterke toren.
11Rijke mensen denken dat ze veilig zijn,
ze denken dat hun bezit hen beschermt.
=Spreuken over verstandige mensen
12Als je jezelf geweldig vindt, zul je het moeilijk hebben,
maar als je bescheiden bent, krijg je van iedereen respect.
13Als je meteen reageert zonder goed te luisteren,
ben je een dwaas en maak je jezelf belachelijk.
14De wil om te leven kan zieke mensen genezen.
Zonder die wil worden ze niet beter.
15Verstandige mensen zoeken naar kennis,
wijze mensen zoeken naar inzicht.
=Spreuken over ruzie en macht
16Mensen die geschenken uitdelen,
krijgen daarmee aandacht van machtige mensen.
17Je moet altijd twee kanten van een verhaal horen,
want dan weet je pas wie er gelijk heeft.
18Je kunt een ruzie laten stoppen door het lot te werpen.
Zo kun je zelfs de grootste ruziemakers rustig krijgen.
19Het is makkelijker om een sterke stad te veroveren,
dan om een woedende vriend rustig te krijgen.
=Spreuken over wijze woorden
20Als je wijze dingen zegt, voel je je goed.
Wijze woorden maken je gelukkig.
21Woorden kunnen goed doen of kwaad doen.
Denk dus goed na voordat je iets zegt.
=Spreuken over het omgaan met anderen
22Een man die de juiste vrouw gevonden heeft, is gelukkig.
De Heer is goed voor hem.
23Als arme mensen om hulp smeken,
lachen rijke mensen hen uit.
24Als je veel vrienden hebt, krijg je snel problemen.
Eén echte vriend is goud waard.
=Spreuken over eerlijk leven
#19
1Je kunt beter arm zijn en eerlijk, dan mensen bedriegen,
want dan ben je een dwaas.
2Het is zinloos om hard te werken zonder goed na te denken,
want als je te snel werkt, maak je fouten.
3Mensen maken fouten door hun eigen dwaasheid,
maar ze geven altijd de Heer de schuld.
4Rijke mensen hebben veel vrienden,
maar arme mensen hebben niemand.
5Als je liegt bij de rechter, word je gestraft.
Als je dan leugens vertelt, word je veroordeeld.
6Iedereen wil bevriend zijn met belangrijke mensen,
iedereen is graag bij mensen die cadeaus uitdelen.
7Als je arm bent, wil je familie je niet graag zien,
en ook je vrienden laten je in de steek.
Als je hun om hulp vraagt, doen ze niets.
8Het is goed voor je om je verstand te gebruiken.
Als je inzicht hebt, word je gelukkig.
9Als je liegt bij de rechter, word je gestraft.
Als je dan leugens vertelt, loopt het slecht met je af.
10Het is vreemd als een dwaas rijk is,
maar het is nog vreemder als een slaaf heerst over leiders.
=Spreuken over boosheid
11Verstandige mensen worden niet snel boos.
Mensen die fouten van anderen vergeven, krijgen respect.
12Een woedende koning is gevaarlijk,
net zo gevaarlijk als een brullende leeuw.
Maar een vriendelijke koning is goed voor zijn volk,
net zoals regen goed is voor de akkers.
=Spreuken over kinderen en ouders
13Een dwaas kind is een ramp voor zijn ouders.
En een vrouw die ruziemaakt, geeft veel ellende,
net als een dak dat altijd lekt.
14Een huis en een erfenis krijg je van je ouders,
maar een wijze vrouw krijg je van de Heer.
15Luie mensen slapen te lang.
Daarom lijden ze honger.
16Als je je houdt aan de wetten van de Heer, zul je leven,
maar als je dat niet doet, zul je sterven.
17Als je zorgt voor arme mensen, ben je goed voor de Heer.
Hij zal je daarvoor belonen.
18Als je je kinderen straft, komt het goed met hen,
maar je moet hen niet mishandelen.
=Spreuken over goede raad
19Mensen die ineens woedend worden, moeten gestraft worden.
Anders worden ze alleen maar bozer.
20Luister naar goede raad en waarschuwingen.
Alleen dan zul je wijs worden.
21Mensen bedenken zelf wat ze willen doen,
maar de Heer bepaalt wat er gebeurt.
22Mensen willen graag betrouwbaar zijn.
Je kunt beter arm zijn dan onbetrouwbaar.
23Als je eerbied hebt voor de Heer, ben je veilig.
Je kunt rustig gaan slapen, want er zal je geen kwaad overkomen.
24Luie mensen scheppen het eten wel uit de pan,
maar ze zijn te lui om het in hun mond te stoppen.
25Als je slechte mensen straft, leren ze daarvan.
Als je boos wordt op wijze mensen, dan worden ze nog wijzer.
=Spreuken over slechte kinderen
26Kinderen die hun ouders mishandelen, zijn slecht.
Kinderen die hun ouders wegjagen, moeten zich schamen.
27Luister maar niet naar wijze lessen als je er toch niets mee doet.
=Spreuken over onbetrouwbare mensen
28Onbetrouwbare mensen spotten met wetten en rechters,
slechte mensen doen alleen maar onrecht.
29Mensen die spotten met anderen, worden veroordeeld.
Alle dwaze mensen worden gestraft.
#20
1Van veel wijn en bier worden mensen onbetrouwbaar.
Ze verliezen hun verstand en roepen domme dingen.
=Spreuken over betrouwbare mensen
2Een woedende koning is gevaarlijk,
net zo gevaarlijk als een brullende leeuw.
Dus als je de koning kwaad maakt,
breng je je leven in gevaar.
3Als je rustig blijft bij een ruzie, krijg je waardering,
maar als je gaat schreeuwen, ben je een dwaas.
4Als je te lui bent om op het land te werken,
moet je niet verwachten dat je kunt oogsten.
5Wijze mensen komen te weten wat iemand denkt,
ook al zijn die gedachten goed verborgen.
6Veel mensen vinden zichzelf betrouwbaar,
maar niemand is dat echt.
7Eerlijke mensen leiden een goed leven.
Ook hun kinderen zullen gelukkig zijn.
8Als een koning rechtvaardig is,
verjaagt hij met zijn strenge blik alle slechte mensen.
9Niemand kan zeggen: 'Ik heb nooit iets fout gedaan!'
Niemand kan zeggen: 'Ik ben helemaal eerlijk!'
=Spreuken over de Heer
10De Heer heeft een hekel aan mensen die oneerlijk zakendoen,
hij vindt het afschuwelijk als mensen anderen bedriegen.
11Bij kinderen weet je al of ze goed en eerlijk zijn.
Dat zie je aan hun gedrag.
12De Heer heeft ons ogen gegeven om te zien,
hij heeft ons oren gegeven om te horen.
=Spreuken over eerlijk leven
13Slaap niet te veel, anders word je arm.
Sta vroeg op, dan heb je genoeg te eten.
14Een koper zal altijd zeggen: 'Het is te duur!'
Als hij dan minder hoeft te betalen, is hij tevreden.
15Goud en edelstenen kun je overal vinden,
maar wijze woorden vind je bijna nergens.
16Wees niet zo dom om geld te lenen aan een onbekende,
ook al geeft hij je een bewijs van zijn schuld.
Aan dat bewijs heb je niets,
je ziet je geld toch nooit meer terug.
17Gestolen eten smaakt eerst heerlijk,
maar na een tijd lijkt je mond vol te zitten met stenen.
18Plannen slagen alleen door goed overleg.
Dus als je een oorlog wilt voeren, moet je die goed voorbereiden.
19Mensen die veel kletsen, kunnen geen geheim bewaren.
Blijf daarom bij zulke mensen uit de buurt.
20Kinderen die hun ouders mishandelen, zullen sterven.
Er komt een eind aan hun leven voordat ze oud zijn.
21Als je op een oneerlijke manier rijk geworden bent,
zul je niet gelukkig zijn.
=Spreuken over de Heer
22Straf nooit zelf iemand, maar vertrouw op de Heer.
Hij zal je helpen.
23De Heer heeft een hekel aan mensen die oneerlijk zakendoen,
hij vindt het afschuwelijk als mensen anderen bedriegen.
24Mensen weten nooit wat er met hen zal gebeuren,
want de Heer bepaalt hoe hun leven zal gaan.
25Denk goed na voordat je iets aan God belooft,
want als je je niet aan die belofte houdt, krijg je ellende.
=Spreuken over de koning
26Een wijze koning ziet welke mensen slecht zijn.
Hij straft hen streng.
27De Heer ziet wat mensen denken,
hij kent hun diepste gedachten.
28Liefde en trouw beschermen de koning.
Alleen een goede koning blijft lang heersen.
29Jonge mensen worden bewonderd om hun kracht,
oude mensen worden bewonderd om hun wijsheid.
30Als je mensen streng straft, verdwijnt het kwaad.
Als je hen slaat, worden ze daar beter van.
#21
1De Heer bepaalt wat een koning doet,
net zoals hij bepaalt hoe een rivier stroomt.
=Spreuken over de Heer
2Mensen denken altijd van zichzelf dat ze goed leven,
maar de Heer kijkt of ze echt eerlijk zijn.
3De Heer heeft liever dat je goed en eerlijk leeft,
dan dat je offers aan hem brengt.
=Spreuken over slecht leven
4Slechte mensen lopen trots rond,
ze vinden zichzelf veel beter dan anderen.
5Als je hard werkt, zul je rijk worden,
maar als je snel en slordig werkt, word je arm.
6Als je op een oneerlijke manier rijk geworden bent,
verdwijnt je bezit als stof in de wind,
en jij zult sterven.
7Slechte mensen weigeren om goede dingen te doen.
Door hun slechte gedrag zullen ze sterven.
8Mensen die anderen bedriegen, leven oneerlijk,
maar eerlijke mensen leven goed.
9Je kunt beter op een hoekje van het dak wonen,
dan in een huis met een vrouw die ruzie zoekt.
10Slechte mensen willen alleen maar kwaad doen.
Ze hebben met niemand medelijden.
11Als je slechte mensen straft, leren ze daarvan.
Als je boos wordt op wijze mensen, worden ze nog wijzer.
12De rechtvaardige God ziet precies wat slechte mensen doen.
Hij zorgt ervoor dat het slecht met hen afloopt.
=Spreuken over bezit
13Help arme mensen als ze om hulp roepen.
Anders zal niemand luisteren als jij zelf om hulp vraagt.
14Als iemand woedend op je is,
geef hem dan in het geheim een cadeau.
Dan wordt hij weer rustig.
15Goede mensen doen graag goede dingen,
maar slechte mensen vinden dat verschrikkelijk.
16Mensen die hun verstand niet gebruiken,
zullen eindigen in het land van de dood.
17Mensen die te veel feestvieren, worden arm.
Mensen die alleen maar eten en drinken, worden nooit rijk.
18Slechte mensen zullen in de problemen komen.
Ze krijgen dezelfde ellende die ze anderen aandoen.
19Je kunt beter in je eentje in de woestijn wonen,
dan leven met een zeurende vrouw die ruzie zoekt.
20Wijze mensen zijn zuinig op hun kostbare olie,
maar de olie van dwaze mensen is snel op.
21Als je eerlijk en trouw bent, zul je leven.
En andere mensen zullen goed voor jou zijn.
=Spreuken over wijsheid
22Wijze mensen kunnen een sterke stad veroveren.
Ze breken de muren af waarop de inwoners vertrouwden.
23Als je nadenkt voordat je iets zegt,
bescherm je jezelf tegen veel ellende.
24Mensen die trots en brutaal zijn, maken alles belachelijk.
Ze vinden zichzelf veel beter dan alle andere mensen.
=Spreuken over goed leven
25Als je iets wilt hebben, moet je ervoor werken.
Anders ben je lui, en zul je sterven.
26Veel mensen willen steeds meer hebben,
maar goede mensen geven alles weg.
27De Heer vindt offers van slechte mensen afschuwelijk,
vooral als die offers met slechte bedoelingen gebracht zijn.
28Het loopt slecht af met mensen die oneerlijk zijn bij de rechter,
maar mensen die de waarheid vertellen, mogen alles zeggen.
29Slechte mensen doen alsof ze eerlijk zijn,
maar goede mensen leven echt eerlijk.
=Spreuken over de Heer
30De Heer is wijzer dan alle mensen,
hij heeft hun plannen en goede raad niet nodig.
31Mensen bereiden zich op een oorlog voor,
maar het is de Heer die voor de overwinning zorgt.
=Spreuken over rijkdom
#22
1Je hebt meer aan waardering dan aan rijkdom,
je hebt meer aan respect dan aan geld.
2Rijke en arme mensen zijn gelijk,
want de Heer heeft ze allemaal gemaakt.
3Verstandige mensen beschermen zichzelf tegen gevaar,
maar onverstandige mensen zien geen gevaar en worden gestraft.
4Als je bescheiden bent en eerbied hebt voor de Heer,
krijg je waardering, rijkdom en een lang leven.
5Mensen die verkeerd leven, komen steeds in de problemen.
Dus blijf uit hun buurt als je veilig wilt zijn.
6Leer jonge kinderen al om goed te leven.
Dan zullen ze later ook een goed leven leiden.
7Rijke mensen hebben macht over arme mensen.
Mensen die geld uitlenen, zijn machtiger
dan mensen die zelf geld van iemand lenen.
8Als je ellende veroorzaakt, krijg je zelf ellende.
Het kwaad dat je anderen aandoet, komt bij jezelf terug.
9Met vriendelijke mensen zal het goed gaan,
omdat ze hun eten delen met arme mensen.
10Als je een ruziezoeker wegjaagt, stopt de ruzie.
Dan houdt het vechten en schelden op.
=Spreuken over goede woorden
11Als je eerlijk en vriendelijk bent,
zal de koning je vriend zijn.
12De Heer beschermt mensen die de waarheid spreken,
maar de plannen van bedriegers laat hij mislukken.
13Luie mensen bedenken van alles om niet te hoeven werken.
Ze zeggen bijvoorbeeld: 'Het is te gevaarlijk op straat!'
14Laat je niet verleiden door slechte vrouwen.
De Heer gebruikt hen om mensen te straffen.
15Kinderen doen snel domme dingen.
Je moet ze straffen, dan leren ze van hun fouten.
16Steel niet van arme mensen,
en geef geen geld aan rijke mensen.
Anders loopt het slecht met je af!
=Spreuken van wijze mensen
=Luister naar wijze lessen
17-19Luister goed naar de woorden van wijze mensen. Luister aandachtig naar hun wijze lessen. Dan zul je vertrouwen op de Heer. Vergeet die lessen niet, zodat je ze altijd kunt gebruiken.
20Hier volgen spreuken vol wijsheid en goede raad. 21Ze zijn bedoeld om te leren wat waarheid is. Het zijn goede adviezen, zodat je de goede dingen kunt zeggen op het juiste moment.
=Spreuken over het omgaan met anderen
22Steel niet van arme mensen, zij zijn al arm genoeg.
Spreek eerlijk recht over zwakke mensen.
23Want de Heer verdedigt arme en zwakke mensen.
Hij zal iedereen doden die hun kwaad wil doen.
24Ga niet om met mensen die snel kwaad worden,
sluit geen vriendschap met ruziezoekers.
25Want dan word je net zo slecht als zij,
en dan loopt het verkeerd met je af.
26Beloof niet om de schulden van een ander te betalen.
27Want als jij die niet kunt betalen,
zul je al je bezit kwijtraken.
28Verander de oude grenzen van een gebied niet,
want je voorouders hebben die grenzen vastgesteld.
29Als je goed bent in je werk, zul je koningen dienen.
Je zult niet voor onbelangrijke mensen werken.
=Spreuken over hebberigheid
#23
1Als je aan tafel zit bij een machtige leider,
bedenk dan dat hij veel invloed heeft.
2Wees niet hebberig, eet niet te veel,
ook al houd je nog zo van lekkere dingen.
3Laat je niet verleiden door al het eten.
Anders loopt het verkeerd met je af.
4Probeer niet alleen maar rijk te worden,
wees niet alleen maar bezig met geld.
5Want ineens kan je geld verdwijnen,
net zoals een vogel die plotseling wegvliegt.
6Ga niet aan tafel bij iemand die gierig is,
laat je niet verleiden om bij hem te eten.
7Misschien zegt hij: 'Eet en drink nog wat,'
maar intussen denkt hij: Wat kost dat veel!
8En dan zal het eten je niet smaken,
je vriendelijke woorden hebben geen zin.
=Spreuken over wijsheid
9Spreek niet tegen dwaze mensen,
want zij hebben geen respect voor je wijze woorden.
10Verander de grenzen van een gebied niet,
steel geen grond van kinderen zonder vader.
11Want de Heer beschermt hen,
hij zal hen verdedigen.
12Luister goed naar mensen die jou iets kunnen leren,
luister aandachtig naar hun goede raad.
13Aarzel niet om je kinderen te straffen.
Ze zullen niet meteen sterven als je ze slaat.
14Als je hen straft, worden ze betere mensen.
En zo red je hen van de dood.
=Spreuken over verstandig leven
15Luister goed!
Als je je verstand gebruikt, maak je je leraar blij.
16Als je de juiste dingen zegt, geef je hem vreugde.
17Wees niet jaloers op slechte mensen,
maar heb altijd eerbied voor de Heer.
18Dan zul je lang leven, en heb je een toekomst.
19Luister goed!
Word wijs en doe goede dingen.
20Blijf uit de buurt van mensen die te veel wijn drinken,
en ga niet om met mensen die te veel eten.
21Want zulke mensen worden arm.
Ze verdienen geen geld, omdat ze te lang slapen.
=Luister naar je ouders
22Luister naar je ouders, ook als ze oud zijn.
Heb respect voor hen, want zij hebben je het leven gegeven.
23Blijf altijd zoeken naar waarheid,
luister naar wijze lessen en leer van goede raad.
24Want iemand die wijs is, geeft zijn ouders vreugde,
iemand die goed leeft, maakt zijn ouders blij.
25Dus je moet wijs zijn en goed leven,
dan zullen je ouders blij zijn.
=Luister niet naar slechte vrouwen
26Luister goed!
Vertrouw op je leraar, luister naar zijn lessen.
27Luister niet naar slechte vrouwen, want dan gaat het fout.
Ze zijn net zo gevaarlijk als een diepe put.
28Slechte vrouwen lijken op rovers,
ze verstoppen zich en overvallen je ineens.
Slechte vrouwen zorgen ervoor dat je ontrouw wordt.
=Drink niet te veel wijn
29Er zijn mensen die altijd zeuren,
die altijd ruziemaken en klagen,
die heel gauw gewond raken,
en steeds wazig uit hun ogen kijken.
30Dat zijn mensen die altijd dronken zijn,
die tot de vroege ochtend blijven drinken.
31Laat je niet verleiden door wijn,
die zo mooi schittert in het glas,
en zo makkelijk naar binnen glijdt.
32Want wijn is zo giftig als een slang.
Je wordt er doodziek van.
33Als je veel drinkt, zie je vreemde dingen,
en niemand begrijpt meer wat je zegt.
34Je voelt je misselijk en ellendig,
alsof je op een boot zit tijdens een storm.
35Het voelt alsof iemand je geslagen heeft,
zonder dat je het merkte.
Het voelt alsof je mishandeld bent,
zonder dat je weet door wie.
Toch is het eerste wat je 's ochtends denkt:
Laat ik opstaan, ik heb zin in een glas wijn!
=Spreuken over wijsheid
#24
1Wees niet jaloers op slechte mensen,
en sluit geen vriendschap met hen.
2Want ze maken altijd slechte plannen,
en ze praten alleen maar over geweld.
3Alleen met wijsheid kun je een huis bouwen,
alleen met inzicht maak je het stevig,
4alleen door kennis krijg je kamers vol prachtige spullen.
5Alleen door wijsheid krijg je kracht,
alleen door inzicht word je sterk,
6alleen door veel overleg kun je een oorlog winnen.
=Spreuken over slechte mensen
7Dwaze mensen zullen nooit wijs worden.
Ze kunnen niet meepraten als wijze mensen overleggen.
8Iemand die altijd slechte plannen maakt,
is een dwaas en een ruziezoeker.
9Hij wordt door iedereen gehaat,
omdat hij kwaad doet en anderen belachelijk maakt.
=Spreuken over goed gedrag
10Pas als je in moeilijkheden bent,
wordt duidelijk hoe sterk je bent.
11Red onschuldige mensen die ter dood veroordeeld zijn,
doe je uiterste best om hun leven te redden.
12Zeg later niet: 'Ik wist het niet.'
Want de Heer kent alle mensen,
hij weet of je de waarheid spreekt.
Hij beloont je als je goed doet,
maar hij straft je als je kwaad doet.
13Luister goed!
Eet honing, want dat is lekker en gezond.
14Net zoals honing goed is voor je lichaam,
zo is wijsheid goed voor je leven.
Want wijsheid geeft je een toekomst,
door wijsheid zul je lang leven.
15Je mag het huis van goede mensen niet aanvallen,
je mag hun woning niet verwoesten.
Als je dat wel doet, ben je slecht.
16Met slechte mensen loopt het verkeerd af,
ze sterven door hun eigen kwaad.
Goede mensen maken wel fouten,
maar het komt altijd weer goed.
=Spreuken over het omgaan met anderen
17Wees niet blij als het slecht gaat met je vijanden,
juich niet als ze sterven.
18Want dan wordt de Heer kwaad op jou,
in plaats van op je vijanden.
19Wees niet jaloers op slechte mensen,
wees niet jaloers op mensen die kwaad doen.
20Want de Heer zal hen straffen.
Ze hebben geen toekomst, ze zullen sterven.
21Luister goed!
Heb altijd eerbied voor de Heer en voor de koning.
Ga niet om met mensen die zich tegen hen verzetten.
22Want een grote ramp zal die mensen treffen,
en plotseling zullen ze sterven.
=Nog meer wijze spreuken
23Ook de volgende spreuken zijn verzameld door wijze mensen.
Je moet altijd een eerlijk oordeel geven in een rechtszaak.
=Spreuken over eerlijkheid
24Dus je mag iemand die schuldig is, niet vrijspreken.
Anders zal iedereen woedend zijn,
iedereen zal je kwaad toewensen.
25Maar als je schuldige mensen veroordeelt,
zal het goed met je gaan en zul je gelukkig worden.
26Een eerlijk antwoord is fijn,
net zo fijn als de kus van een vriend.
27Doe eerst je werk op de akker,
zorg ervoor dat daar alles klaar is.
En bouw pas daarna je huis.
28Vertel bij de rechter geen leugens over een ander,
want je mag niet liegen.
29Denk niet: Die ander heeft mij slecht behandeld,
ik zal hem ook slecht behandelen.
=Wees niet lui
30Ik liep eens langs de akkers van een luilak. 31Overal groeide onkruid, overal zag ik doornstruiken. En de muren die de akkers moesten beschermen, waren ingestort.
32Ik zag het, en dacht er goed over na. Toen begreep ik dat het slecht is om lui te zijn. 33Want een luilak zegt steeds: 'Nog heel even! Ik wil nog even mijn ogen dichthouden, ik wil nog even in bed blijven liggen.'
34Maar hij moet oppassen! Er komt een dag dat hij niets meer te eten heeft. Dan is hij plotseling arm.
=Nog meer spreuken van Salomo
#25
1Hier volgen nog meer spreuken van koning Salomo. Ze zijn verzameld door de dienaren van Hizkia, de koning van Juda.
=Spreuken over de koning
2Je moet God eren omdat hij dingen verborgen houdt,
en je moet de koning eren omdat hij dingen bekendmaakt.
3Drie dingen zijn nooit helemaal te begrijpen:
hoe hoog de hemel is,
hoe diep het land van de dood is,
en wat de koning in zijn hart denkt.
4Een smid kan pas een mooie vaas van zilver maken,
als hij het zilver eerst zuiver gemaakt heeft.
5Net zo kan een koning pas goed en eerlijk heersen,
als hij eerst de slechte mensen uit zijn volk weggestuurd heeft.
6Wees bescheiden als je bij de koning bent,
ga niet op de plaats van belangrijke mensen zitten.
7Want het is beter dat de koning je naar voren haalt,
dan dat hij je van je plaats wegstuurt.
Als je denkt dat iemand een misdaad gepleegd heeft,
=Spreuken over rechtszaken
8ga dan niet te snel naar de rechter.
Want stel dat die persoon het niet gedaan heeft,
dan zal hij jou belachelijk maken.
9Als je tegen iemand een rechtszaak begint,
vertel dan geen geheimen over hem aan anderen.
10Want als mensen merken dat je roddelt,
zullen ze geen respect meer voor je hebben.
=Spreuken over goede woorden
11De juiste woorden op het juiste moment zijn prachtig,
net als gouden appels op een zilveren schaal.
12Een goed advies is heel waardevol,
net als een mooie ring van zuiver goud.
13Een betrouwbare boodschapper maakt zijn baas blij,
net zoals ijskoud water op een warme dag mensen blij maakt.
14Het is vervelend als mensen dingen beloven, maar ze niet doen,
net zo vervelend als regenwolken die geen regen brengen.
15Met geduld kun je zelfs een heerser overtuigen,
met vriendelijke woorden maak je zelfs een vijand kalm.
=Spreuken over wat goed voor je is
16Eet niet te veel lekkere dingen.
Anders word je misselijk en moet je overgeven.
17Ga niet elke dag op bezoek bij een vriend,
want als hij je te vaak ziet, krijgt hij een hekel aan je.
18Het is slecht om iemand vals te beschuldigen.
Dat is even erg als wanneer je hem aanvalt met wapens.
=Spreuken met vergelijkingen
19Vertrouw niet op slechte mensen als je in moeilijkheden bent.
Dat is net zo dom als proberen te eten zonder tanden,
of als lopen met een gebroken voet.
20Zing geen vrolijke liedjes voor iemand die verdrietig is.
Dat is net zo gemeen als iemands jas afpakken in de winter,
of als azijn gieten in een open wond.
21Als je vijand honger heeft, geef hem dan te eten,
en als hij dorst heeft, geef hem dan te drinken.
22Want zo laat je hem zien dat hij straf verdient,
en jij zult beloond worden door de Heer.
23Storm uit het noorden zorgt voor harde regen,
net zoals roddels zorgen voor boze blikken.
24Je kunt beter op een hoekje van het dak wonen,
dan in een huis met een vrouw die ruzie zoekt.
25Een goed bericht uit een ver land is altijd fijn,
net zoals koud water voor iemand die dorst heeft.
26Goede mensen die zich laten verleiden door slechte mensen,
zijn net zo waardeloos als een bron met vies of giftig water.
27Het is niet goed om steeds waardering te zoeken,
net zoals het niet goed is om veel lekkere dingen te eten.
28Iemand die snel kwaad is, wordt makkelijk aangevallen,
net als een stad met slechte muren.
=Nog meer spreuken met vergelijkingen
#26
1Dwaze mensen horen niet geëerd te worden,
net zoals het niet hoort te sneeuwen in de zomer,
en niet hoort te regenen tijdens de oogst.
2Als iemand die onschuldig is, vervloekt wordt,
verdwijnt die vervloeking snel,
net zoals een mus snel wegvliegt,
en een zwaluw hoog aan de hemel verdwijnt.
3Dwaze mensen hebben straf nodig,
net zoals paarden teugels nodig hebben,
en ezels een zweep.
=Spreuken over dwaze mensen
4Geef dwaze mensen geen dom antwoord,
want dan word je net zo dom als zij.
5Maar geef ze ook geen slim antwoord,
anders gaan ze denken dat ze wijs zijn.
6Als je een dwaas gebruikt als boodschapper,
doe je jezelf veel kwaad.
Het is alsof je je eigen voeten afhakt.
7Mensen zonder verstand kunnen geen wijze dingen zeggen,
net zoals mensen zonder benen niet kunnen lopen.
8Het is dom om dwaze mensen te bewonderen,
net zoals het dom is om een pijl vast te maken aan een boog.
9Niemand merkt het als een dwaas wijze woorden spreekt,
net zoals een dronken man niets merkt van een doorn in zijn hand.
10Het is dom om dwaze mensen voor je te laten werken,
of om iemand die je niet kent, in dienst te nemen,
net zoals het dom is om te schieten zonder te richten.
11Dwaze mensen doen steeds opnieuw domme dingen.
Ze lijken op honden die teruggaan naar hun eigen braaksel.
12Er is meer hoop voor dwaze mensen,
dan voor mensen die zichzelf heel wijs vinden.
=Spreuken over luie mensen
13Luie mensen bedenken van alles om niet te hoeven werken.
Ze zeggen bijvoorbeeld: 'Het is te gevaarlijk op straat!'
14Luie mensen zitten vast aan hun bed,
net zoals deuren vastzitten aan de deurpost.
15Luie mensen scheppen het eten wel uit de pan,
maar ze zijn te lui om het in hun mond te stoppen.
16Luie mensen denken dat ze wijzer zijn dan iedereen.
=Spreuken over domheid
17Bemoei je niet met de ruzie van anderen.
Dat is net zo dom als een hond zomaar aan zijn oren trekken.
18-19Het is verkeerd om een vriend te bedriegen
en dan te zeggen: 'Het was maar een grap.'
Dat is net zo slecht als mensen zomaar vermoorden.
=Spreuken over ruziemaken
20Een ruzie houdt op als de ruziezoeker weg is,
net zoals vuur uitgaat als er geen hout meer is.
21Een ruziezoeker laat een ruzie steeds erger worden,
net zoals kolen en hout een vuur harder laten branden.
22Mensen luisteren graag naar roddels,
net zoals ze graag zoete dingen eten.
=Spreuken over slechte plannen
23Mooie woorden kunnen slechte gedachten verbergen,
net zoals een laagje zilver een lelijke vaas kan verbergen.
24Mensen kunnen hun haat verbergen met mooie woorden,
maar toch blijven ze anderen bedriegen.
25Dus geloof hun vriendelijke woorden niet,
want in hun hart zijn ze slecht.
26Ook al verbergen ze hun haat nog zo goed,
uiteindelijk blijkt dat ze alleen maar kwaad willen.
27Iemand die een kuil graaft voor een ander, valt er zelf in.
Iemand die een ander met een steen wil verpletteren,
wordt zelf door die steen verpletterd.
28Als je kwaadspreekt over anderen, heb je geen respect voor hen.
Als je hen met mooie woorden verleidt, veroorzaak je ellende.
=Spreuken over te veel praten
#27
1Praat niet te veel over je plannen voor morgen,
want je weet nooit wat er morgen gebeurt.
2Vertel niet te veel goede dingen over jezelf.
Het is beter als een ander dat doet.
=Spreuken over boosheid
3De ellende die dwaze mensen veroorzaken, is een zware last,
zwaarder dan een rotsblok of een zak zand.
4Boosheid en woede zijn verschrikkelijk,
maar jaloezie is nog erger, die maakt mensen kapot.
5Je hebt meer aan iemand die zegt wat je verkeerd doet,
dan aan iemand die zwijgt omdat hij van je houdt.
6Je hebt meer aan een vriend die boos op je is,
dan aan een vijand die heel vriendelijk tegen je doet.
7Als je een volle maag hebt, weiger je zelfs het lekkerste eten,
maar als je honger hebt, eet je alles.
8Iemand die ver van huis is,
lijkt op een vogel die ver van zijn nest is.
=Spreuken over wat mensen blij maakt
9Van echte vriendschap word je gelukkig,
nog gelukkiger dan van de geur van parfum of wierook.
10Je hebt niet altijd iets aan je familie als je het moeilijk hebt.
Wees daarom zuinig op de vrienden van jezelf en van je familie.
Je hebt meer aan een vriend in de buurt dan aan familie ver weg.
11Luister goed!
Word wijs, dan maak je je ouders blij.
Dan kunnen ze zich verdedigen als er iemand over je klaagt.
=Spreuken met wijze lessen
12Verstandige mensen beschermen zichzelf tegen gevaar,
maar onverstandige mensen zien geen gevaar en worden gestraft.
13Wees niet zo dom om geld te lenen aan een onbekende,
ook al geeft hij je een bewijs van zijn schuld.
Aan dat bewijs heb je niets,
je ziet je geld toch nooit meer terug.
14Begroet mensen 's ochtends niet te vrolijk,
want dan worden ze boos op je.
15Een vrouw die ruziemaakt, geeft veel ellende,
net als een dak dat altijd lekt als het regent.
16Je kunt zo'n vrouw niet rustig krijgen.
Het is nog makkelijker om de wind te vangen,
of om olie vast te houden in je hand.
17Mensen worden wijzer door met elkaar om te gaan,
net zoals messen scherper worden door ze aan elkaar te slijpen.
18Als je een fruitboom goed verzorgt, krijg je veel vruchten.
En als je goed voor je baas zorgt, word je goed beloond.
19Als je in het water kijkt, zie je je gezicht.
Als je in iemands hart kijkt, zie je zijn karakter.
20Mensen willen altijd meer, het is nooit genoeg,
net zoals het land van de dood nooit vol raakt.
21Uit het oordeel van anderen blijkt hoe goed je bent,
net zoals in de oven blijkt hoe zuiver goud en zilver zijn.
22Een dwaas blijft altijd dom,
het maakt niet uit hoe hard je hem slaat.
=Zorg goed voor je schapen en geiten
23-24Je zult niet altijd rijk zijn, en je zult niet altijd macht hebben. Zorg daarom goed voor je schapen en geiten, let goed op je dieren. 25-26Dan heb je altijd kleren en eten, en ook gras voor je dieren in ieder seizoen. Je kunt kleren maken van de wol van je schapen. Je kunt je bokken verkopen om een stuk land te kopen. 27En je geiten zullen melk geven, genoeg voor jou, je familie en al je dienaren.
=Spreuken over slecht leven
#28
1Slechte mensen vertrouwen niemand,
maar goede mensen voelen zich altijd veilig.
2Als een volk in opstand komt, willen veel mensen het land leiden,
maar alleen iemand die wijs is, kan voor echte vrede zorgen.
3Iemand die arm geworden is en dan zelf de armen onderdrukt,
is erger dan harde regen die de oogst vernielt.
4Mensen die niet leven volgens de wet, houden van slechte mensen,
maar mensen die aan de wet gehoorzaam zijn, haten hen.
5Slechte mensen begrijpen niet wat goed en eerlijk is,
maar mensen die de Heer dienen, weten dat heel goed.
=Spreuken over eerlijkheid en rijkdom
6Je kunt beter arm zijn en eerlijk,
dan rijk en oneerlijk.
7Als je je houdt aan wat je geleerd hebt, ben je verstandig.
Als je omgaat met slechte mensen, doe je je ouders verdriet.
8Als je op een oneerlijke manier steeds rijker wordt,
gaat je geld uiteindelijk naar mensen die goed zijn voor de armen.
9Als je je niet houdt aan de wet,
luistert de Heer niet naar je gebed.
10Als je goede mensen verleidt om kwaad te doen,
treft dat kwaad jezelf.
Maar als je goed en eerlijk leeft, zul je gelukkig worden.
11Rijke mensen denken dat ze heel wijs zijn,
maar arme mensen met inzicht weten dat dat niet zo is.
12Goede heersers maken het volk gelukkig,
maar slechte heersers maken het volk bang.
13Als je je fouten niet toegeeft, krijg je ellende,
maar als je echt spijt hebt, krijg je vergeving.
14Het zal goed gaan met mensen die eerbied hebben voor de Heer,
maar het loopt slecht af met mensen die niet doen wat hij wil.
=Spreuken over slechte heersers
15Een slechte heerser die zwakke mensen onderdrukt,
is net zo gevaarlijk als een brullende leeuw of een hongerige beer.
16Een dwaze heerser onderdrukt zijn volk.
Een rechtvaardige heerser zal lang regeren.
=Spreuken over goed en eerlijk leven
17Iemand die een ander vermoord heeft, zal zelf willen sterven.
Houd hem dan niet tegen.
18Als je goed en eerlijk leeft, zul je veilig zijn,
maar als je slecht leeft, zal het verkeerd met je aflopen.
19Als je hard werkt op je akker, heb je genoeg te eten,
maar als je zinloze dingen doet, word je arm.
20Eerlijke mensen zullen een gelukkig leven hebben,
maar mensen die snel rijk willen zijn, worden gestraft.
21Je moet de één niet meer geven dan de ander,
ook niet in ruil voor een klein geschenk.
22Mensen die gierig zijn, willen steeds rijker worden.
Ze weten niet dat ze uiteindelijk juist arm worden.
23Je krijgt meer respect als je eerlijke kritiek geeft,
dan wanneer je alleen maar aardig doet.
24Als je steelt van je ouders en denkt: Dat kan best,
dan ben je net zo slecht als een moordenaar.
25Mensen die gierig zijn, veroorzaken ruzie.
Mensen die vertrouwen op de Heer, worden rijk.
26Als je alleen op jezelf vertrouwt, ben je een dwaas,
maar als je op wijsheid vertrouwt, ben je altijd veilig.
27Als je arme mensen geld geeft, zul je het altijd goed hebben,
maar als je hen voorbijloopt, krijg je ellende.
28Als er slechte heersers zijn, verbergen goede mensen zich,
maar als die heersers sterven, komen de goede mensen aan de macht.
=Spreuken over goed leven
#29
1Als je vaak gewaarschuwd bent en toch eigenwijs blijft,
zul je plotseling sterven, en niemand kan dat tegenhouden.
2Goede heersers maken het volk gelukkig,
maar slechte heersers maken het volk ongelukkig.
3Wijze mensen geven hun ouders vreugde,
maar mannen die omgaan met hoeren, doen hun ouders verdriet.
Zij maken al het geld van hun ouders op.
4Een goede en eerlijke koning maakt zijn land sterk,
maar een oneerlijke koning maakt zijn land kapot.
=Spreuken over dwaas en slecht leven
5Als je alleen maar aardig bent voor iemand,
ben je niet eerlijk en bedrieg je hem.
6Slechte mensen komen in gevaar door hun eigen kwaad.
Goede mensen zullen juichen en vrolijk zijn.
7Goede mensen verdedigen arme mensen,
maar slechte mensen laten arme mensen in de steek.
8Ruziezoekers maken een stad onrustig,
maar wijze mensen zorgen voor rust.
9Wijze mensen moeten niet met dwaze mensen in discussie gaan,
want die zullen alleen maar schreeuwen en dom lachen.
10Moordenaars haten mensen die eerlijk zijn,
maar goede mensen beschermen eerlijke mensen juist.
11Dwaze mensen worden meteen woedend,
maar wijze mensen blijven altijd rustig.
12Als een heerser luistert naar leugens,
worden ook zijn dienaren onbetrouwbaar.
13De Heer geeft het leven aan iedereen,
aan arme mensen en aan mensen die armen onderdrukken.
14Een koning die zwakke mensen eerlijk behandelt,
blijft altijd aan de macht.
=Spreuken over straffen
15Als kinderen straf krijgen, worden ze wijs.
Maar als kinderen niet gestraft worden,
zullen hun ouders zich later voor hen schamen.
16Als er slechte leiders zijn, komt er steeds meer misdaad.
Maar die leiders zullen gestraft worden,
en dan zijn goede mensen blij.
17Als je je kinderen straft,
zullen ze je later vreugde geven.
En dan hoef je geen zorgen om hen te hebben.
18Als er geen profeten zijn, gaan de mensen slecht leven.
Als mensen zich aan de wet houden, worden ze gelukkig.
=Spreuken over slaven
19Je maakt een slaaf niet gehoorzaam door met hem te praten.
Hij hoort je misschien wel, maar hij verandert zijn gedrag niet.
20Er is meer hoop voor dwaze mensen,
dan voor mensen die altijd meteen beginnen te praten.
21Als je een slaaf verwent vanaf zijn jeugd,
zal hij later brutaal worden.
=Spreuken over slechte mensen
22Mensen die snel boos worden,
beledigen vaak anderen en zorgen voor veel ruzie.
23Mensen die zichzelf geweldig vinden, zullen het moeilijk hebben,
maar mensen die bescheiden zijn, krijgen respect.
24Mensen die dieven helpen, brengen zichzelf in de problemen.
Ze weten dat ze gestraft zullen worden,
maar toch zwijgen ze over de dieven.
=Spreuken over vertrouwen op de Heer
25Je hoeft niet bang te zijn voor andere mensen.
Vertrouw op de Heer, dan ben je veilig.
26Iedereen vertrouwt op de koning,
maar je kunt beter op de Heer vertrouwen,
want hij is rechtvaardig.
27Goede mensen haten slechte mensen,
en slechte mensen haten goede mensen.
=De woorden van Agur
=Agur weet niets van God
#30
1Hier volgen de woorden van Agur, de zoon van Jake.
Dit heeft hij gezegd:
'Ik ben moe, mijn God,
ik ben doodmoe, ik kan niet meer.
2Ik heb geen verstand,
niemand is zo dom als ik.
3Wijsheid heb ik nooit geleerd,
ik weet niets van u, heilige God.
4Er is nog nooit een mens naar de hemel geklommen,
of weer uit de hemel naar beneden gekomen.
Er is geen mens die de wind met zijn handen kan vangen,
of de zee kan vasthouden in zijn jas.
En geen mens kan de grenzen van de aarde bepalen.
Als er toch iemand is die dat kan,
dan wil ik hem leren kennen,
dan wil ik alles van hem weten!
5God, u beschermt iedereen die u om hulp vraagt.
Alles wat u zegt, is waar.
6Niemand mag uw woorden veranderen.
Anders straft u hem, omdat hij liegt.
=Twee vragen aan God
7God, ik vraag u twee dingen,
geef ze mij voordat ik sterf:
8Help me om altijd eerlijk te zijn,
en geef me precies wat ik nodig heb.
Ik wil niet arm zijn, maar ook niet rijk.
9Want als ik rijk was, zou ik misschien zeggen:
'Ik ken de Heer niet, ik heb hem niet nodig.'
En als ik arm was, dan zou ik gaan stelen,
en door te stelen, zou ik u beledigen.'
=Nog meer spreuken
=Spreuken over kwaadspreken
10Zeg nooit slechte dingen over een slaaf tegen zijn meester,
want dan wordt die slaaf woedend, en zal hij jou vervloeken.
11Er zijn mensen die slechte dingen zeggen over hun vader,
en nooit iets goeds over hun moeder vertellen.
12Er zijn mensen die denken dat ze goed leven,
maar toch heel slecht zijn.
13Er zijn mensen die zichzelf geweldig vinden,
en geen respect hebben voor anderen.
14Er zijn mensen die alleen maar kwaadspreken,
hun tong lijkt wel een scherp zwaard.
Ze maken arme mensen kapot,
zwakke mensen vernietigen ze.
=Spreuken over hebberigheid
15Een hebberig mens kent maar twee woorden:
'meer' en 'meer'.
Er zijn dingen die nooit ophouden:
16Het land van de dood raakt nooit vol,
een onvruchtbare vrouw verlangt altijd naar kinderen,
een droge akker heeft nooit genoeg water,
en een vuur wil altijd blijven branden.
=Een spreuk over ongehoorzaamheid
17Kinderen die hun vader belachelijk maken
of ongehoorzaam zijn aan hun moeder,
zullen gestraft worden.
Raven zullen hun ogen uitpikken,
en gieren zullen die opeten.
=Een spreuk over wonderlijke dingen
18Sommige dingen zijn heel wonderlijk,
ik kan ze niet begrijpen:
19hoe een adelaar hoog aan de hemel vliegt,
hoe een slang over de rotsen glijdt,
hoe een schip zijn weg vindt op zee,
en hoe een man verliefd wordt op een vrouw.
=Een spreuk over een ontrouwe vrouw
20Zo herken je een vrouw die vreemdgaat:
Ze gaat naar bed met een man, en wast zich daarna.
En dan zegt ze: 'Ik heb niets verkeerds gedaan.'
Ze vindt vreemdgaan net zo gewoon als eten.
=Een spreuk over de omgekeerde wereld
21Er zijn een paar dingen die niemand verdraagt,
omdat ze de omgekeerde wereld zijn:
22een slaaf die koning wordt,
een dwaas die genoeg te eten heeft,
23een slechte vrouw die trouwt met een goede man,
en een slavin die belangrijker wordt dan haar meesteres.
=Spreuken over slimme en trotse dieren
24Vier dieren op aarde zijn heel klein, maar ook heel slim:
25Het eerste dier is de mier.
Mieren lijken zwak,
maar in de zomer verzamelen ze al eten voor de winter.
26Het tweede dier is de klipdas.
Klipdassen zijn niet sterk,
maar toch wonen ze tussen de rotsen.
27Het derde dier is de sprinkhaan.
Sprinkhanen hebben geen koning,
maar toch kunnen ze aanvallen alsof ze een leger zijn.
28Het vierde dier is de hagedis.
Hagedissen kun je met je handen vangen,
maar ze komen zelfs binnen in prachtige paleizen.
29Er zijn een paar dieren die heel trots lopen:
30De leeuw, de koning van de dieren,
die voor niets en niemand bang is.
31En de trotse haan, en de bok.
Ze lijken op een koning die trots voor zijn leger uit loopt.
=Een spreuk over opscheppen
32Het is dom om op te scheppen over jezelf.
Doe het niet, houd je in!
Want je weet hoe het afloopt als je te lang met iets doorgaat:
33Als je melk lang schudt, wordt het boter.
Als je iemand op zijn neus slaat, gaat die bloeden.
En als je iemand slaat die boos is, komt er ruzie.
=Lessen voor een koning
#31
1Hier volgen de lessen die koning Lemuel van zijn moeder gekregen heeft.
=Laat je niet verleiden door vrouwen
2Lemuel, jij bent mijn zoon, mijn eigen kind.
Ik heb jou van God gekregen.
Luister goed naar wat ik zeg.
3Geef niet te veel aandacht aan mooie vrouwen,
want zij hebben al aan veel koningen ellende gebracht!
=Drink niet te veel
4Lemuel, je moet ook niet te veel drinken,
je moet niet steeds verlangen naar bier en wijn.
5Want een koning die te veel drinkt, vergeet de wetten,
hij vergeet om te zorgen voor zwakke mensen.
6De koning moet bier en wijn geven aan mensen die ongelukkig zijn,
aan mensen die een verschrikkelijk leven hebben.
7Want als zij drinken, kunnen ze hun verdriet vergeten,
dan kunnen ze vergeten hoe moeilijk hun leven is.
=Help zwakke mensen
8Lemuel, jij moet zwakke mensen verdedigen,
je moet mensen die machteloos zijn, beschermen.
9Blijf niet zwijgen, geef een rechtvaardig oordeel,
help arme mensen, help mensen die het moeilijk hebben.
=Een lied over een sterke vrouw
=Een sterke vrouw is veel waard
10Een sterke vrouw is veel waard,
ze is meer waard dan de mooiste edelstenen.
11Haar man vertrouwt op haar,
en daarom gaat het goed met hem.
12Ze geeft hem geluk en vreugde,
haar hele leven lang.
=Een sterke vrouw is altijd bezig
13Een sterke vrouw zoekt wol en mooie stoffen uit,
ze maakt er prachtige kleren van.
14Overal vandaan neemt ze voedsel mee naar huis,
net zoals een schip spullen uit verre landen naar de haven brengt.
15Ze staat op als het nog donker is.
Dan zorgt ze dat iedereen in huis te eten krijgt,
en geeft ze opdrachten aan haar slavinnen.
16Als ze een mooi stuk land ziet,
koopt ze dat van haar eigen geld,
en dan legt ze daar een wijngaard aan.
17Een sterke vrouw werkt altijd hard,
nooit neemt ze rust.
18Ze koopt en verkoopt spullen op het juiste moment,
dag en nacht werkt ze door.
19Ze maakt haar eigen stoffen en kleren,
daar is ze altijd mee bezig.
20Ze helpt mensen die niets hebben,
ze zorgt goed voor de armen.
21Niemand in haar huis is bang voor sneeuw,
want ze heeft warme kleren voor iedereen.
22Ze maakt prachtige dekens,
ze draagt mooie en dure kleren.
23-24Ze maakt stoffen en riemen,
en verkoopt die aan handelaars.
Haar man is overal bekend,
hij hoort bij de leiders van de stad.
25Een sterke vrouw ziet er mooi en krachtig uit,
ze is blij met elke nieuwe dag.
26Ze spreekt altijd wijze woorden,
op een vriendelijke manier geeft ze mensen raad.
27Ze zorgt goed voor de mensen in haar huis,
ze zit nooit stil.
28Haar kinderen zijn trots op haar,
haar man vindt haar geweldig.
29Hij zegt: 'Er zijn veel goede vrouwen,
maar jij bent de allerbeste!'
=Je moet een sterke vrouw waarderen
30Je hebt niets aan een vrouw die alleen maar lief en mooi is,
want haar schoonheid zal verdwijnen.
Maar een vrouw met eerbied voor de Heer moet je waarderen.
31Beloon haar voor haar harde werken,
geef haar de eer die ze verdient.
